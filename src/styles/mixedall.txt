Weellisaa beekamaan Oromoo Haacaaluu Hundeessaa(ሃጫሉ ሁንዴሳ) ALA Waxabajjii 29, 2020 (ALI Waxabajjii 22, 2012) galgala sa‟atii 3:30 irratti Magaalaa Finfinneetti rasaasaan rukutamee ajjeefame.Odeessi addatti qophaa‟e kun waa‟ee seenaa jireenyaa, maatii fi hojii artistii kanaati.Haacaaluun magaalaa qabsoo Oromoo finiinsuun maqaanshee ka‟u Ambootti, abbaasaa Hundeessaa Boonsaa fi harmeesaa Guddattuu Horaa irraa ALI Muddee 22, 1976 (ALA 1984) dhalate.
Ijoollummaatti hiriyootasaa kanneen akka Birhaanuu Abarraa fa’i waliin hurufa Alaltuutti jabbileefi loon tiksaa guddatan. 
Barnootasaas manneen barnootaa Oddoo Liiban, Cariifi Mana Barnootaa sadarkaa lammaffaa fi Qophaa’inaa Ambootti barate.
Weellisaa Daawitee Makonnin fakkeenya isaa kan godhate Hacaaluun muuziqaan hiree ganamaa isaa akka ta'e amana.
''Ijoollummaa kooti kaasee afaan gabii nan qabu, inuman sirba,'' jedha.
Bakka dhaloota isaa magaalaa Ambootti jabbileefi loon tiksee guddachuun isaa kennaa isaa akka cimsatu isa gargaareera.
Naannoo manneen barnootaafi hawwisoo keessatti sirbuu itti fufe.
Abbaan isaa Obbo Hundeessaa Boonsaa kana hin jaalanne. 
Aadde Guddattuu Horaan garuu gammadoo turan.
''Abbaan koo doktarummaa fi pirofeesarummaa kana jaalata.
Sirbituun mana hin godhattu alalee taati,'' jechuun dubbachuu isaanii BBCtti himee ture Haacaaluun.
Namoota hedduu biratti maqaan Amboo gootummaadhaan ka'a.
Gootummaa Amboof hedduun himameera, sirbameeras.
Dhaloonni qe'ee sanaa bara dhufee darbu walabummaafi walqixxumaan akka jiraatuuf mormii keessatti lubbuu isaanii dhabaniiru, qaama itti hir'ataniiru, dararama jabduu keessa darbaniiru.
Kanaaf ammoo ragaan jiraataan tokko 'Karchalleedha'. 
Namoonni baayyeen gatii ummanni naannoo sanaa baase 'Karchalleen' Amboo haa dubbatu jechuun ibsu.
Kanumaafis ta'uun hin oolu Haacaaluu Hundeessaa kan akkas jechuun geerare:
Geerar geerar naan jettuu, Mee ka’ee geeraruuree….
Dhiirri geeraree hin quufne, hidhaa Qaallittii jiraa
Dhiirri geeraree hin quufne, Hidhaa Qilinxoo jira
Hidhaa Karchallee jira - Karchallee Amboo jira…
Weellisaa Hacaaluun barataa sadarkaa lammaffaa ta'ee wanti isa mudate jireenya isaa jijjiireera. 
Umurii waggaa 17'n, A.L.I bara 1995 hanga 2000'tti karchallee Amboo keessa murtee male ture - shakkamuun duwwaa akka hidhame dubbata.
Isaafi hiriyoonni isaa waggaa shan guutuu wayita hidhamanitti murtee hin arganne ture - boodarra bilisaan gadhiifamaniiru. 
Murtee malee ganna shan mana hidhaatti umurii ijoollummaasaan hidhamus, aariifi haaloo bahuun quba nyaachaa hin jiraanne - inumaatuu hidhaan ijoollummaa na qoraase, daran na fayyade jechuun miidiyaalee garagaraarratti dubbateera.
''Akka barataa Oromoo tokkotti waanuma barataa Oromoorra gahuutu narra dhaqqabe,kan biraa wanti haaraa hin jiru,'' jedha sababa hidhameef yoo dubbatu.
Haacaaluun yeroo Karchalee Amboo keessa turetti hidhamtoota isa waliin turan, kanneen barreessuufi dubbisuu hin dandeenyeef; hiriyootasaafi bulchiinsa mana hidhaa waliin ta'uun barnoota ga'eessotaa jalqabsiiseera.
Karchallee Amboon alatti Finfinnee dhufees torban tokko Maa'ikalaawii ture. 
Yeroo kana mara garuu abbaan isaa gaafa dubbisuu dhufan, ''Jabaadhu gurbaa! Hidhaan qoraasuma dhiiraati!'' jedhuun ture.
Sirbuu isaa jibbanis ijoollummaan hidhaatti hamileen isaa caba jedhanii sodaatani.
Manni hidhaa garuu waan abbaan isaa isarratti jibban akka guddifatu isa gargaare. Hacaaluun mana hidhaatti ogeessa muuziqaa ta'e.
''Isa dura ani sagaleedhaan weellisuu malee walaloo fi yeedaloo barreessuu hin beeku ture. Kanan bare mana hidhaa sana keessatti. Albama jalqabaa keessaa sirboota sagal achittin fixee bahe. Walaloos yeedaloos barreessee,'' jedha.
Manni hidhaa Amboo Haacaaluuf mana barumsaa ture. 
Namoota gurguddaarraa akka galaa galaafate yaada qaba;Akka abbaan jedhanis qoraafameera.
Artist Hacaaluu Hundeessaan Waxabajjii 29, 2020 (A.L.I Waxabajjii  22, 2012) guyyaa Wiixataa galgala sa’a 3:30 irratti magaalaa Finfinnee,  iddoo Kondominiyemii Galaan jedhamutti rasaasaan rukutamee lubbuun isaa darbe.
Battala rukutametti gara wiirtuu yaalii Lebu Star Medical geeffamus lubbuu isaa baraaruun hin danda'amne.
Achis qorannoo reeffaaf gara hospitaala Qiddus Phaawuloositti geeffamee halkan achi turuun, ganama barii namoota kumaatamatti lakka’amaniin marfamuun gara Ambootti imala eegale. 
Boodarra Buraayyuu naannoo Keellaa jedhamurraa deebi’uun Finfinnee Giddugala Aadaa Oromootti deebifame. 
Achiis konkolaataan reeffa fe’ee ture waraana waliin tahuun gara mooraa waraanaa Xoor Hayiloochitti fudhatanii, reeffi heelikoptaraan gara Ambootti geeffame.
Deeggartoonni Hacaaluu garuu awwaalchi isaa magaalaa inni ittiif sirbeefi babal’achuu ishee walleen gaafate, Finfinnee, keessatti akka raawwatu gaafataa turan. 
Harmeen isaa inni akkaan jaalatuu fi maqaa isaaniin kakatu akkasumas haati warraa isaa garuu Magaalaa Ambootti akka awwaalamu barbaadan. 
Waldura dhaabbannaa bakka awwaalchi raawwatu qaba jedhame jidduutti lubbuun namaallee darbeera. 
Boodarra, reeffi gara Amboo mootummaan erga geeffamee booda awwaalchi isaa gaafa Kamisaa magaalaa Amboo Bataskaana Yesuusitti raawwate.
Poolisiin kanneen qondaaltota paartii mormituu ittan shakkee to’adhe kan jedhu keessaa tokko ‘humnaan reeffa gara Finfinneetti deebisan’ kan jedhu jira. 
Poolisiin akka ibsetti namoonni ajjeechaa isaan shakkaman 3 ajjeechaa raawwachuu isaanii amananiiru. 
Dhimmi isaaniifi shakkamtoota biroo to’atamanii mana murtiitti ilaalamaa jira. 
Maatiin Hacaaluus dhimmicha itti dhiheenyaan hordofuuf akka yaadan ibsaniiru.
Haa ta’u malee, sababni ajjeechaan isaa raawwateef ammallee hin beekamne. 
Ajjeechaa isaa dura yeroo garaa garaatti kanneen itti dhaadachaa jiran akka jiran Hacaaluun miidiyaalee garaa garaa irratti dubbachaa ture. 
Dhimma kana yoo ibsuus wantoota kana dura yeroo garaa garaatti magaalaa Finfinnee keessatti isa qunname dubbata. 
Hacaaluun kaaniif weellisaadha, kaaniif rogeessa dantaan ummataa guddate akka sagalee argatu hojjetudha.
Abbaafi haadha isaaf garuu bultiis ijaarratu maqaas horatu, ilmadha - ilma gudeedaati.
Hacaaluun walumaagala obbolaa 9 qaba.
Harmee isaaf mucaa 4ffaati.
‘‘Hacaaluun ijoollummaa isaatii kaase goota, korma,’’ jedhu abbaan isaa Obbo Hundeessaan.
‘‘Mucaan koo dhalootuma isaan beekaadha,’’ jechuun isa jaju haati isaa Aadde Guddattuu.
Abbaan isaa immoo ‘‘Oromoon maal jedha ennaa mammaaku ‘Korma bahu gooranatti beeku’ jedha. 
Hacaaluun ennuma ijoollummaa isaatii kormaayyuu,’’ jechuun isa ibsu.
Obboleessi isaa waggaa 4’n Hacaaluu hangafu, Habtaamuunis ‘‘Hacaaluun gara-laafessa , Nama jaalata akkasumas Jaalala namaa qaba,’’ jechuun ijoollummaa isaa yaadata.
Harmee isaa Aadde Guddattuu Horaaf jaalala addaa akka qabu Hacaaluun yeroo hedduu dubbateera. 
Yeroo kakatus isaanin kakata. 
‘‘Mucaankoo anumaan kakata eenyun haa kakaturee?’’ jedhu harmeen isaa sababa maqaa isaaniin kakatuuf yoo ibsan. 
Ijoollummaa isaatin garuu jalaa dhukkubee yeroo dheeraaf waliin rakkataniiru.
‘‘Qaamni isaa na jalaa mammadaa’ee waggaafi ji’a shan akkatti bari’u barii isaas dhiha isaas hin beeku ; Sanaan hospitaala [Amboo] dhaqe,’’ jechuun yaadatu.
Doktarri hospitaala Ambootti ilma isaanii wal’aane garuu qorsa qofa osoo hin taane, waan biraallee gumaate jechuun Maqaa Haacaaluu moggaase.
‘‘Mucaa meeqa deesse naan jedhe. 
Inni afraffaadha jedheen’’ jedhu harmeen isaa. 
‘‘Ati mucaan kuni hin du’a jettee eegda.
Mucaan kuni hunda caala.
Inni Hacaaluudha maqaan isaa,’’ jechuun doktarri daa’ima wal’aane dubbachuu isaa BBC’tti himan.
Ergasii isaaniis maqaa haaraa baheefitti isa waamuu eegalan.
Dura osoo Hacaaluutti hin moggaafamin sirna aadaa Hammachiisaatti maqaan isaa Karaa jedhama ture jedhu Aadde Guddattuun.
Garuu, maqaa kanatti hin waamamne. 
Jaalalli isaafi harmee isaa garuu maatiirra tara. 
Hacaaluun ganamumaa kiraara taphachuu eegale.
Ennaa horii tiksu wallee ‘‘Afaan Oromoos kan Afaan Amaaraas kan jaalatu ni taphata ture,’’ jedha Habtaamuun.
Hojiin inni boodarra ittiin beekame, walleen, garuu abbaa isaan hin jaalatamne ture.
Abbaan isaa barumsaan akka cimu barbaadani.
Obboleessi hangafaafi harmeen isaa garuu bira dhaabbatan. 
Kanaaf, Aadde Guddattuun hojii isaa jaalatu.
Animmoo ijoollummaa kootii eegalee sirba nan jaaladha.
Weedduu osoo hin taane kokkee sirbuu jaaladha.
Boodarra garuu abbaan isaas hojii isaa jaalachuu eegalani.
Haacaaluun yeroo hedduu walaloowwan isaa keessa namoota seenaa keessatti beekaman kaasee faarsa, fakkeenyaan itti fayyadama yookaan dogoggora isaaniirraa akka barannu nu gorsa.
Sirboota kan jaalalaati jedhaman keessattillee namoota seenaa uummata Oromoo keessatti gurra horatan fa’i keessa buusuun ergaa dabarfachuu barbaade sana cimsa.
Fakkeenyaaf sirba Waldhabnaaree jedhu keessatti:
Achi buuteen kee dhabamee akka miila Bakar Waaree,
Bareeddittii Awaash gamaa wal jaalachaa waldhabnaaree?  jechuun weellisa. 
Mammaaksi yookaa jechamni waa’ee ‘Miila Bakar Waaree’ achi dhuftee qabdi. 
Yeroo lola Calanqoo akkas tahe jedhan - waraanni Mootii Minilik 2ffaa gam tokkoon, ummatni Oromoo fi Hararii ammo gam kaaniin hiriiran - 1887tti. 
Hogganaa Oromoota naannawa sanii ka ture Bakar Waareen gosoota Afran Qalloo fi kaan of duuba hiriirsuun waraana dursaa akka ture himama.
Argaa-dhageettiin jaarrolee akka agarsiisutti, wayita lola kanaatti Bakar Waaree miiraan lolarra hirmaatee miillisaa yogguu irraa citullee quba hinqabu ture  - waraanni xumuramee hanga namni itti himutti. 
Warri Harargee har’allee waan tasa badee hin argamne yogguu mammaaysaan yokaan jechamaan ibsan, miila Bakar Waareen fakkeessu. 
Haacaaluun jechamoota sasalphaa akkasii seenduubee gurguddaa qaban sirbootasaa keessatti kaasa.
Kana akka fakkeenyaatti as gubbaa kaasne malee sirboota isaa hedduu keessatti namoota seenaa maqaa dhawa.
Aliyyii Cirrii Dhombir isaa waliin, Taaddee Birruu, Elemoo Qilxuu, Oliiqaa Dingil fa’i irra deddeebiin kaasa.
Dargaggootni dhaloota ammaa jara kana ‘‘eenyu namni kun?’’ jedhanii seenaa akka soqan karra banaaf.
Albamuma kana keessatti sirba aadaa Jimmaa ‘Diggittii’ jedhu keessatti:
Urjii koon siin jedhaa…. 
Akka Gadaa keenyaa qarri urjiis shanii...
Mootiin Gibees shanii...
jechuun irra deddeebiin waa’ee Yayyaba yookaan Yaayyaa shananii nutti hima.
Oromoon jireenyaa fi falaasama isaa seera Yayyaba shananii irratti hundeeffate.
Uumaan Waaqaa, gosti bineensotaa, sirni Gadaa, ijaarsi manaa, odaan, sirni nyaataafi kkf shan shaniin gargar akka qoqqoodaman haayyuuleen ni dubbatu. 
Yunivarsiitii Ambootti Daarektara Giddugala Qo'annoo fi Qorannoo Aadaa Looreet Tsaggaayee G/Madihin ka tahe Gargaaraa Piroofeesara Saamu’el Layikuun waan jedhu, Haacaaluuf sirbi meeshaa ittiin uummata bira gahudha. 
Sirboota isaatiniis, Haacaaluun dhaloota kana waa sadi barsiisa jedha.
Akka Saamu’eel jedhutti Haacaaluun sirbasaa Maalan jiraa? keessatti waa’ee seenaa gosoota Oromoo Finfinnee keessa turanii nutti hima jedha. 
Sirboota kaan keessattillee akkasi.
Sirbuma kana keessatti aadaas nu barsiisa jedha Saamu’el. 
Akkamiin? - fakkeenyaan deeggara.
Sooreettii haadha Sooree,
Irbaanni irra buusa qabaa.
Seeqanii sesseeqanii,
Kan gargar nu baasan jaraa.
Sooreettiin dubartii otoroo/guddoo taateef maqaa kabajaa kennamudha. 
Kana malees waa’ee irra buusa irbaataas yogguu kaasu aadaa Oromoo keessatti irbaata erga nyaattee booddee, yeroo itti ijoollee sammuu qaran (brain gymnastics) jira. 
Kunis hiibboo, sheekkoo, mammaaksaafi kanneen biroon tahuu mala.  
Gama nyaataanis irbaataan booda qorii, caccabsaa yookaan akkaawii tahuu danda’a, hanga bunni danfutti, abbaa warraaf wanti kennamu jira.
Aadaa kaleessa ganne akka har’a deebisnee ilaallu nu gaafata. 
Ijoolleef yeroon kennamuu akka qabu. 
Taa’anii maatii waliin haasawuun akka nurra jiraatu Haacaaluun nu yaadachiisa,’’ jedha.
Gama afaaniinis jechoota yookaan akkaataa waa itti ibsan irraanfatamanii turan sirbootasaa keessatti fiduun nu yaadachiisa.
Keessattuu sirba qeenxee Jirra jirra jedhu keessa jechoonni akkasii hedduun akka jiran kaasa Saamu’el.
Tafkiidhaaf utaalchoo, geergoodhaaf miliqqii, waayyuudhaaf raasaasaa, allaattiidhaaf kochoo, qocaadhaaf dhagaachaa…. Kennaa maaltu dida jirra hunda baachaa.
‘‘Allaattiidhaaf ogummaa balali’uu Waaqni kenne, ummata Oromoodhaaf ammoo kennaa waa hunda danda’uu kenneera,’’ jechuun, kana keessatti afaan qofa osoo hin taane falaasama ummatichaas ni mul’ata jedha.
Qorannoo PhD hin maxxanfamne mataduree ‘Oromo Popular Music on YouTube: Heritage and Identity in the Making’ jedhuun Awustiraaliyaa Yunivarsiitii of Kuwiinslaanditti ka gaggeessaa jirtu Anais Maro, kanneen muuziqaaf fedhii addaa hin qabne birattillee Haacaaluun jaalatamaa ture jetti.  
Namoota saddeetama waliin af-gaaffii akka goote kan dubbatu Anais, ‘‘namootni ani dubbise muuziqaaf fedhii yookaan mi’aa adda addaa qabanis, artistiin jaalatamaa tahee jalqabarra dhufu Haacaaluudha,’’ jetti.
Umuriifi sadarkaa barnootaa garagaraa qabaatanis, kutaa Oromiyaa kamirraayyuu haa dhufanii, hunduu Haacaaluu jaalatu.
Waraqaa kana keessa boqonnaan tokko 'Telling the truth or making the future? Hermeneutics of Maalan Jira?' kan jedhudha. 
Wayita qorannooshee hojjechuuf hawaasa keessatti adeemtu jecha namni tokko itti dubbate akka hin irraanfanneefi haga har’aallee dubbiin kun maal akka tahe hubachuuf carraaqaa akka jirtu dubbati - ‘‘Hacaaluun waan fuulduratti ta’uuf deemu dubbata.’’  
Artistoota irratti maaliif xiyyeeffatama?
Aartiin calaqqee ummataati. 
Artistiinis akkasuma. 
Ummanni Oromoo waggoota dheeraaf hacuuccaa siyaasaa akkasumas diinagdee keessa jiraachuu himachuun qabsoo gaggeessaa ture, itti jiras.
Akkuma ummatoota kaanii, qabsoo kana keessa walleen bakka dhibe hin qabu. 
Sababa kanaaf, weellistoonni ‘maallaqaaf hojjenna miti’ yeroo jedhan dhagahuun kan barame.
Weellistoonni sagalee guddistuu qabsoo ta’urra kan darbe ummanni akka dammaqu, aadaa isaa akka cimsu, duudhaa isaa akka jabeeffatuufi seenaa isaa akka yaadatu hojjetu.
Qabiyyeen wallee hedduun isaanii dalaganis kana of keessatti hammata. 
Sababa kanaaf, qaama hojii isaanii kanaan kanneen hin gammanneen yeroo saaxilaman mul’ata.  
Waloo beekamaa Simee Tufaan ‘‘Weellistootni keenya weellistoota qofa miti, qabsoodha gaggeessu,’’ jedha yeroo isaan ibsu. 
Kun waan har’a eegale miti. 
Bara mootii H/Sillaasee eegalee kanneen aartiidhaan ummata dammaqsaa turan rakkoorra bu’uu, maatiin akkasumas kanneen waliin dalagan ni himu.  

Seenaa Itoophiyaa ammayyaa keessatti weellistoota Oromoof Wasanuu Diidoon hangafa.
Bara 1930 keessa eegalee walleewwan masinqoodhaan dabaaluun sirbuun beekama.
‘Weellistoota [kan Afaan Oromoon weellisan] dursee raadiyoorratti sirbe’ jechuun kan isa ibsaniis jiru. 
Barri inni hojjete bara wallee supheedhaan waraabaniiti.
Hangaftichi masiinqoo taphatuun beekamu Laggasaa Abdiillee Wasanuu Diidoo fakkeenya godhate.
Wallee inni baras sirbe weellistoonni ammaa irra deebi’anii sirbaniiru. 
Kanneen keessaa ‘alam mangistaata deemna’ kan jedhu Taaddalaa Gammachuun sirbeera.
Jalqaba Jaamboo Jootee boodarra Haacaaluun itti dabalee kan sirbe ‘Maasaan gamaa lafa hin baatu,’ jedhus kan Wasanuuti.
Sirbuun garuu Wasanuuf ogummaa abbaa isaatillee.
Hagar Fiqiritti Afaan lamaaniin [Afaan Oromoofi Amaaraan] hojjetaa ture.
Bira qabee yeroo ummata kakaasellee:
Sangaa oofaa jennaan, oofnee baane Shaggariinii
Kaan shaniin bitata, kuun shantamaan bita gariini.
Abbaanis yoo du’ee ilma jiruu hin badu maqaanii
Yaa alaamaa qawwee, taa’an tola ‘Labaniinii’
Labaniin ni iyyaa, maarree yoo du’e jabaan gaafa biyyaa jechuun abbaan gaafa biyyaa du’uus ilmi jira hin badu maqaani jedhee kan weellise.
Yaa masii masiinqoo jechuun masiinqootti dubbachaa kaninni sirbe jaalala guddaa ummata biraan itti argateera.
Qorattoonni waajjira Aadaafi Turizimii Godina Shawaa Kaabaa maatiirraa akka odeeffatanitti, Wasanuun cimaa waan ta’eef Afaan Oromootin sirbaa ture malee namootni hedduun isa rakkisu turan.
Inni garuu nama Oromoo tuqeef hin sarmu. 
Ijuma jabaatee afaan afaanitti deebisaaf jechuun maanguddootni dubbatu.
Bara mootii H/Sillaasee Afaanii fi Aadaan Oromoo fi kan ummatoota kaan hacuucamaa turetti rakkoon biroollee akka isa qunnamuu malu tilmaamuun nama hin dhibu.
Gaafa tokko namoonni hojii isaa jibban yeroo hojiidhaa galu dimimmissaa’e waan tureef, karaa inni darburra foo’aa hidhanii lafaan akka dhahu godhani jechuun maatiin isaa lubbuun jiran himatu. 
Kanaanis, jilbi isaa buqqa’u maatiin himu. 
Ergasi weellisaa Wasanuun akka durii naanna’anii sirbuu dadhabanii naannoo waggaa tokko manatti dhukkubsachaa erga turanii booda du’an.
Du’a isaaf maatiin namoota hojii isaatiin gammachuu hin qabne jedhan himatu.
Dhaloota boodanaa keessa weellistoota sababa wallee isaaniin rakkoo akka isaan mudate amanamu keessaa tokko Eebbisaa Addunyaadha.
Lixa Oromiyaa Dambi Dollootti kan dhalate Eebbisaan dabballee dhaaba ABO’s ture. 
Gitaara taphachuun alas afaaniifi aadaa Oromoo barsiisuun beekama.
Walaloon isaa ummata qabsoo fi diddaaf kan kakaasaniidha. 
Erga dhaabni Adda Bilisummaa Oromoo chaartara keessaa bahe booda biyyuma keessa kan ture weellisaan kun, walleen qabsoo waraanaa deeggaruu itti fufe.
Maatiin isaa garuu balaarra isa buusa jedhanii yaadda’aa turan.
''Booddee koottis garagalee hin ilaaluu, kanatu ta'e, sanatu ta'e hin jedhu, an seenaa hojjechuurraa booda hin deebi'u naan jedhe ; Garaa na kute ;Akkas godhanii lafa kaa'an mucaa koo,'' jedhu harmeen isaa Aadde Sannaayit Kabbadaa.
Maatiin akkasumas hiriyyoonni isaa yoo himan Eebbisaan ALI Hagayya 24, bara 1988 ture magaalaa Finfinnee bakka Shiroo Meedaa jedhamutti mana kireeffatu keessa hiriyyaa isaa waliin kan ajjeefaman.
Weellistoota kaanirraa wantoota Eebbisaa adda godhan keessaa tokko fuudhee dhala godhachuu dhabuu isaati. 
Artist Eebbisaa Addunyaa nama ija jabeessa, daabee lulee, nama gara laafessaa fi nama waan itti amane dubbatu hin sodaanne ture jedhu maatiifi hiriyoonni isaa kanneen akka Daawwitee Mokonniin, Hirphaa Gaanfureefi kaan.  

Weellistoota qabsoo bilisummaa Oromootti booree horaa turan keessaa Usmaayyoon tokkodha.
Godina Harargee Bahaa naannawa magaalaa Haramayaatti kan dhalate Usmaayyoon ijoollummaa isaarraa eegalee jaalala muuziqaa qaba ture.
Boodarra ‘‘gara Dirree Dhawaa deemee artistii beekamaa Oromoo Abdii Mohaammad Qopheefaa waliin sirba eegale,'' jetti intalti isaa hangafaa Aadde Saartuun.
Albama isaa jalqabaa sirba warraaqsaan kan eegale weellisaan kun, sirba qabsoon maqaa horateera.
Yaada isaatti cichee Mootummaa Dargiifi ADWUI keessa waluumaagala albama sadii dalage.
'Bilisummaa fi imimmaan’, 'Hidhaa fi ajjeechaan duubatti nu hin deebisu', ‘Irree nuu ta’i yaa Rabbii!’, 'Ni mo'anna yoo gamtaan jiraate' fi kaan kanneen ittiin beekamu keessaati.
Waan itti amane dalaguun isaa garuu kanneen hojii isaa hin jaalanneef boqonnaa dhowwe, isas rakkoof saaxile.
Hiriyyaan isaa akkasumas booda kan waliin hidhame Artist Suutee Baarentoo waggoota saddeetif waliin mana hidhaa turuu dubbata.
Osoo inni mana hidhaa jiru ture haati warraa isaa lubbuun ishee kan darbe.
''…jiruu fi jireenyaan wal'aansoo qabuu...rakkoon walirratti heddummaatee haadha kiyya humna laaffise,'' jetti Saartuun.
Wantoota Usmaayyoon itti amane raawwate keessaa sirba qabsoo weellisuu qofa hin turre. 
Hiriyyoonni isaa lubbuu ofii oolchuuf alatti yoo bahan inni kana hin feene.
Inumaa wallee isaatiin isaan qeeqaa ture.
Erga hidhaatii bahe osoo hin turiin magaalaa Cirootti haadha warraa biraa fuudhee osoo jiraatu ture lubbuun isaa kan dabarte.
Maatiin isaa dararaa mana hidhaatti argeef akkasumas dhimmoota garaa garaarraan kan ka’e lubbuun isaa akka darbetti amanu.
Eebbisaan du’e waggaa 10’ffatti ture Usmaayyoon lubbuun kan darbe.
Waggoota 10’n dabran weellistoota yeroo gabaabaa keessatti maqaa guddaa horatan akkasumas jaalala guddaa horatan keessaa tokko Hacaaluu Hundeessaati.
Dargaggoon umurii 36 magaalaa Ambootti dhalate kun, akkuma weellistoota Oromoo kaanii dhimmoota gaaffii ummataa ta’an walaloofi yeedalloon dabaalee gurra ummataa gahuun beekama.
Hojiin isaa kuni ummata kaan birattuu dafee akka beekamu isa gargaareera.
Walleen ala dubbii cimaa ija jabinaan dubbachuufi bakka jiru maratti dhimma Oromoo ifatti ibsuunillee beekama.
Haa ta’u malee, innuu irra deddeebiin akka ibse, kana dura bara bulchiinsa Ministira Muummee H/Maariyaam Dassaalany tika mootummaan hordofamaa turuu himata.
Bara bulchiinsa Ministira Muummee Abiy Ahimad immoo yeroo garaa garaatti namoonni magaalaa Finfinneetti isa gaadaa akka turan ibsaa ture.
Kunneenis, sababa hojii isaan akkasumas dubbii taasisuun kan walqabatu ta’uu akka amanu bara lubbuun jiru himee ture.
Innuu bara lubbuun ture ‘‘Muuziqaan anaaf jireenya kooti.
Firan itti horadhes, diinan itti horadhes,’’ jechuun BBC’tti himee ture.
Ajjeefamuu isaa guyyoota muraasa dura jaalalaa fi beekkamti ummata biraa qabu ibsuuf ‘‘Ani Oromoof qaaliidha!’’ jedhee of ibsee ture.
Albamii isaa sadaffaa osoo dalagaa jiru sababa hanga ammaatti ifa hin taaneen, Waxabajjii 29 bara 2020 magaalaa Finfinnee keessatti ajjeefame.
Abbaan isaa Obbo Hundeessaa Boonsaa ilmi isaanii sababa hojii isaan akka irratti xiyyeeffatame amanu.
Ajjeechaa isaa hordofee kanneen mormii isaanii ibsuuf bahan magaalota Oromiyaa garaa garaatti gadda isaanii ibsaniiru.
Mormiin hokkaratti jijjiirames lubbuu namaa akkasumas qabeenyarratti badiin guddaa gaheera.
Walleen Afaan Oromoo weellifaman qabsoo, haqaafi bilisummaaf taasifamuun alatti Oromummaa cimsuu keessatti qoodni gumaache olaanaadha.
Walumaagalatti, kanneen sababa aartii keessatti qooda qabaniin lubbuun isaanii darbe jedhame amanaman garuu kanneen gubbaatti maqaa dhahaman qofaa miti.
Bara durii eegalee kanneen du’aaf saaxilaman akkuma jiran kanneen baqatanii biyyaa bahan, hidhaa seenan, akkasumas dararaa gara garaaf saaxilaman ni jiru.
Abdii Qophee, Abubakar Muusaa, Ayyuub Abubakar, Jireenyaa Ayyaanaa, Cawwaaqaa Yaaddessaa, Yooseef Gammachuu, Daadhii Galaaniifi kaan kan ajjeefaman yookiin achi buuteen isaanii dhabaman jijjiru.
Kunneen sababoota garaa garaan lubbuun isaanii darbus gaheen isaan aartii keessa qaban sababa ijoo ta’u akka malu danda’u kanneen aartii ummata Oromoo dhihootti hordofan ni amanu.
Haacaaluun maqaa isaatiin albama lama qaba; 'Sanyii Mootii' fi 'Waa'ee Keenya'. 
Ergasii booda garuu sirba qeenxeerratti xiyyeeffate - guddaas milkaa'eera.
Albamasaa lammaffaa booda sirbi qeenxee bara 2015tti viidiyoo muuziqaa waliin dabaalamee bahe, Maalan jira?, daran gurra horate - dhaggeeffatamees hin quufamu.
Yeroosii fi ergasiillee yeroo dheeraaf gola Oromiyaa hunda keessatti sirbuma kanatu haalaan caqasama ture.
Haacaaluun A.L.I Hagayya 2009 [Hagayya 2017] turtii BBC waliin taasiseerratti ''Maalan jiraa waanuma keessa kiyyaan barreesse. 
Uummanni battalatti galeeraaf. 
Kaanis gaafatee galeef. 
Kanammoo uummanni baruun anaaf gammachuudha,'' jedhee dubbate.
Ergasii BBC dabalatee miidiyaalee garagaraatti waan dubbateen sirbi kun weerara lafaa naannawa Finfinnee daran isa yaaddesseef weellisuusaa dubbate. 
''Gullalleen giddugala Finfinneeti kan jedhu Haacaaluun, ‘Weerara lafaa isa gidduurraa ka’uun barbaade,’’ jechuun miidiyaa Ethio Tube jedhamuuf dubbate.  
‘‘Kan ammaa yoo kaafnu kan duriis yaadachuun nurra jira waan taheef, kanaafin hojii kana hojjedhe,’’ jedha.
Gosootni Oromoo Tuulamaa kanneen akka Yaayyaa Gullallee, Eekkaa, Galaaniifi kaan lafasaaniirraa buqqa’anii amma iddoosaanii durii hinjiran jedhee falma.
‘‘Otoo horteen gosoota kanaa laficharra jiraatan silaa; aadaan saba kanaa ni mul’ata ture, Afaan Oromoos haalaan dubbatama ture, namuu uffata aadaa isaatiin faayamee mul’ata ture. 
Garuu kun tahaa hin jiru.
‘‘Adeemsa amma jiruun itti fufa taanaanis, Oromoonni naannawa Finfinneerra amma jiranis, egereen isaanii akkuma Gosa Gullallee fa’itti taha jechuun barbaade sirba sana keessatti.’’
Sirboota weellisaan kuni bara lubbuun jiru sirbe keessaa Maalan jiraa'n, kan dhaggeeffatamummaa guddaa horates ta’e mormii ummataa qaaccessuu keessatti gaheen isaa olaanaadha.
Mormiin maastar pilaanii Finfinnee 10ffaa ajandaa mormii ummataa guddicha bulchiinsa TPLF diiguun bulchiinsa amma jiru aangootti fidedha. 
Maalan jiraan ittaanee sirbi qeenxee Haacaaluun 2017tti ummata biraan gaheefi ammallee  jaalatamummaa guddoo argate, weelluu Jirra Jirra jedhudha. 
Walaloo sirba kanaa ka barreesse dargaggoo Sinnishaaw Mul'ataati. 
Walaloon sirba 'Jirra Jirra' barreeffamee nama hubatu hin argatiin turee waggaa lama booda weellisaa Haacaaluun dhufee lubbuuu itti naa hore jechuun wayita sana BBCtti hime.  
''Baayyinni rakkoodhaa furmaata mataansaa
Harreen ba'aa diddee taati harree diidaa
Qambar sadii cabseti qotiyyoon gafarsaa,
Hammeenyi ulee mataas, injiraan ajjeesaa.''
Kuni guddummaa fi amanamummaa Waaqa Oromoo agarsiisa jedha Sinnishaaw.
"Namni tokko si ajjeesuu dhufeeti injiraan mataa kee - diina kee sirraa ajjeesee deema," jedha.
Sirbichi Gincii irraa ka'ee godinaalee Oromiyaa baayyee keessa nu fudhatee deema.
Ginciirraa jalqabuunsaa lafa mormiin Oromoo itti jalqabe mul'isuuf jechadha, isa garuu kan itti dabale weellisaa Haacaaluudha jedha.
Haacaaluun ajjeefamuu isaatiin dura turtii miidiyaa isa dhumaa gaazexeessaa OMN Guyyoo Waariyoo waliin taasise irratti hojii haaraa qabatee dhufaa akka jiru dubbateera.
Hojiileen isaa istuudiyoo keessa akka jiranii fi wantoota hin baane hedduu of harkaa akka qabu dubbate.
Hojiilee bahuuf deeman keessaa tokko wallee ‘Eessa jirta?’ ka jedhu akka tahefi walleewwan asiin duraa Maalan jiraa fi Jirra jirraan kan walqabatuufi isaanirraa kan itti fufe akka tahes odeeffanneerra.
Maatii fi hiriyoonni isaas hojiisaa kana dabalatee, kanneen hin xumuramin biroo fuuladuratti uummataaf akka dhiyeessanis dubbataniiru.
Hayyuun og-barruu Looret Tsaggaayee G/Madihin Qawweessaa fi Haacaluun dhiigaan firoomu - kana innis dubbateera. 
Gaafa eebba Wiirtuu Qorannoo Aadaa maqaasaaniitiin moggaafamee Yunivarsiitii Ambootti hundaa’e irratti Haacaaluun, Tsaggaayeen firakoo qofa osoo hin taane fira Itoophiyaa hundaati jedhee ture.
''Haacaaluun yeroo hedduu yaada Oromummaa fi Itoophiyummaa walsimsiisanii deemuun akka danda’amu Looreet Tsaggaayee irraa baradheera’ jechuun dubbata,’’ jedha daarektara Wiirtuu  Qorannoo Aadaa Looreet Tsaggaayee G/Madihin ka tahe Gargaaraa Piroofeesaraa Saamu’el Layikuun.  
‘‘Looretichi du’aaf ilaalcha addaa qaba,’’ ka jedhu Saamu’el, Haacaaluunis du’aaf yaada walfakkaataa akka qabu kaasa.
Ilaalchi Haacaaluun qabuufi xiinsammuun isaa hojiilee looretichaa kan bu’uura godhataniidha jedhee akka amanu dubbata.
Kitaaba Walaloo afaan Amaaraatiin barreessan Isaat woy Ababaa jedhu keessa, walaloo ‘Yet abbaatuu, mootim yimut’ jedhutu jira.
Ibaakaachuu zamadoochee ……  Maaloo yaa firoottan koo,
Simoot mootim abiroony yimuut …… Gaafan du’u, duutis na waliin haa du’u.
Besaaq badasitaa gidalut  …… Kolfaa fi gammachuun ajjeesaa,
Behaasset beliltaa wugarut  ……  Gammachuufi ililleen haleelaa.
Kaaxintee bataach qibaruut,  ……  Lafee koo gajjallaatti awwaalaa,
Ibaakaachuu zamadoochee  ……  Maaloo yaa firoottan koo,
Lemoot yelib libb attisxuut  ……  Du’aaf ija hin laafinaa. 
''Looretichi yoo sirbaa na awwaaltan dhalootni ana booda jiru, akka du’a hin sodaanne taha,'' jechuun dhalootaaf ergaa akka dabarsan dubbata.
Haacaaluunis du’a erga awwaalee oolee buleera jedha ogeessi kun.
Akkamiin jennaan ''Gaafa hidhaa Karchallee sana keessaa du’a awwaale.
Gaafas sodaa du’aa dhaabe,'' jedha.
Ogeessa kaameraa BBC fi hiriyaa Haacaaluu yeroo dheeraa kan tahe Amansiisaa Ifaa, waan Haacaaluun gaaf tokko itti hime yoomuu hin dagatu - ''Ani nama kaan irraa adda miti.
Guyyaa tokko du’uu nan danda’a, garuu du’a hin sodaadhu,'' ittiin jechuu ni yaadata.
Sirbasaa Tulluu Jala Malkaa Yaatu kan waloon beekamaa Simee Tufaa barreesseef keessatti waa’ee dhimma kanaa ibseera jechuun ‘‘sirba kana ofiif sirbe jedheen yaada,’’ jedha Saamu’el. 
Tulluu jala malkaa yaatuu,
Maaltu booressee taliila kanaa.
Lubbuu akka tasaa baatu…
Qaama biyyoon nyaatu … Maaltu lammii fi koodeesaa ganaa?!
Haacaaluun gaafa eebba wiirtuu qorannoo maqaasaaniitiin hundaa’erratti, yaadannoo isaanitiif akka ta'uuf siidaan Looreetii kanaa Amboo qofatti osoo hin taane, handhuura Finfinnee irrattis dhaabbachuu qaba jechuun dubbateera. 
Hiriyyaan baay’ee dhihoo Hacaaluu Ingiduu Cimsaati.
Ijoollee ganda tokkootti.
Hiriyyummaan isaanii yeroo inni albama isaa jalqabaa baasuuf tattaafachuu jalqabe eegala.
Manuma tokko jiraataa turan.
Hacaaluun Ingiduutin Keessummaa jedhee waama.
Hacaaluutin obboleessakoo kan jedhu Ingiduun immoo immoo Hacee jedhaan.
Ingiduun ogummaa muuziqaa keessa nama jiru ta’u dhabus, hojii Hacaaluu keessa gaheen isaa olaanaadha.
Yeroo wallee waraabu, yeroo konsartii qopheessu, yeroo walaloo barreessu akkasumas imala isaa biraa hin hafu. 
Haacaaluunis isa of biraa dhabuu hin barbaadu.
Haacaaluunis kana yeroo hedduu ibseera. 
Ajjeechaa raawwatuun guyyoota muraasa durallee gara Adaamaa imalanii Nuhoo Goobanaafi Haloo Daawwee walumaan dubbisani.
Yeroo lammiileen daangaa Somaaleerraa buqqa’an dubbisuu dhaqanitti, yeroo Hacaaluun boo’aa dubbatu viidiyoo kan isa waraabaa ture Ingiduudha.  
‘‘Weellisaa qofa miti Hacaaluun,’’ kan jedhu Ingiduun namni isatti dhihaatee beeku haasaa isaan isa beeka jedha.
‘‘Bakka Hacaaluun jirutti namni biraa hin odeessu. 
Namnis yoo odeesse hin jibbita. 
Akkanni haasa’u barbaadda.
Akkuma weellistoota kaanii Hacaaluun qormaata keessa darbee maqaa horate.
Ta’us, rakkadhe jedhee deeggarsa hin gaafanne jedha. 
Kiraa keessa jiraanna.
Bara rakkanneyyuu qabna. 
Ilmoon dhiiraa hin rakkata. 
Konkolaataa hin qabu. 
Taaksiidhaan deema.
Garuu rakkoo keessan jira jedhee faayidaadhaaf jedhee wanti of dabarsee kennu hin jiru. 
Hacaaluun yoo barbaade malee wanti ta’u hin jiru jechuudha.
Dhimmoota namoonni hedduun waa’ee Hacaaluu irra deddeebiin dubbatan keessaa inni ijoo ija jabina isaati.
‘‘Hacaaluun nama hin sodaatu ;Waan itti fakkaatemmoo nama haasa’e du’e beeki Hacaaluun’’.
Namoonni keessumaa kanneen Hacaaluu fagootti beekan ‘sanyummaan’ maqaa isaa kaasu.
Yoo itti dhihaatan garuu, akkas akka hin taane hubatu jechuun ibsa.
Keessumaa miidiyaaleen Itoophiyaa hedduu kana dura hojii isaa dhiheessuuf fedhii hin qabne du’a isaa booda waa’ee isaa guddisanii gabaasani. 
Kanaan dura waan inni gaafatame hunda hin dabarsine.
Amma garuu inni erga du’e booda dhagahanii namoonni nama akkasiiti [ture] kan jedhan,’’ jechuun dubbata.
Hojiiwwan Hacaaluu ilaalchisuunis, mata duree filata - akkanumaan hin sirbu jedha. 
Gahee inni weellistootaaf gumaachellee akkanaan hima.
‘‘Ummata Oromootti sirbina mitii? Akkamitti kan keenya xiqqaatee kan isaanii [guddata],’’ jechuun mormee ‘‘kaffaltii ijoollee Oromoo [kan] ol kaasedha.’’ 
‘‘Diinni isaa [Hacaaluu] baay’eedha’’ jedha Ingiduun. 
Wareeraadhuma jiraate magaalaa [Finfinnee] keessa.
Nama rakkate yemmuu argu nama boo’udha Hacaaluun.
Maallaqaaf jedhee miti kan hojjetu. 
Ani nama aartii miti. 
Waa’ee aartii garuu isa faana taa’ee waan baay’ee bareera.’’
Ingiduun wantoota obboleessa isaa itti ajaa’ibsiifatu keessaa tokko gaaffiif deebii inni taasisudha.
‘‘Akkatti deebii namaa deebisu!’’ jechuun haasaa inni miidiyaaleerratti taasisus yaadata.
Dhimmoota biyyaarratti weellistoonni Oromoo yeroo weellisan argun hammana kan barame ta’u baatus waggaa dura Ayyaanni Aduwaa yeroo kabajame Hacaaluun Aduwaa yaadatee geeraree ture. 
Ilaalchi isaa kuni maal irraa madde?
‘‘Seenaan Oromoo hatameera, aartiidhaan garuu wanta hunda harkaa fuuna jechaa hojjechaa ture.’’
Dhimmoota weellisaan yeroo hojiiwwan gurguddoo dalagu qabutti lubbuu isaa dhabe ittiin jaalatamu keessaa inni ijoo, siyaasa paartiitti maxxanee mul’achuu dhabuu isaati. 
Yaada isaa kanammoo yeroo hedduu ibseera. 
Ittiinis jaalatameera. 
‘‘Hacaaluun yeroo hedduu namoota siyaasaa artistoota dahoo hin godhatinaa jedheetu lola ; Artistiin kan ummataati malee kan eenyuyyuu miti.’’
Namoonni Hacaaluu dhihootti beekan wantoota dubbataniifi kan walfakkaatu keessaa tokko waan itti amane dubbachuufis ta’e raawwachuuf nama ija hin laafne ta’u isaati.
Waan hundumaan guutamee kan dhalatedha Hacaaluun. 
Aartiidhaan, sirbaanis, dubbiin, jechaan, lapheedhaan.
Hacaaluun hin sodaatu. 
Lapheesaatu isa ajjeesise. 
Hin du’a malee hin fakkeessu. 
Taa’imee, tasgabbaa’i yoo jetteen si baqatayyuu. 
Nan doorsisiin siin jedha.
Seenaa hedduu nama dalagedha.
Waan barbaadummoo godheera wanti itti hafu hin jiru.
Xiqqooshe kan na gaddisiisu keessaa ofii isaatiif hin jiraanne. 
baay’ee hojjechuudhaaf karoorsinee turre.
Rabbi dhugaa isaa haa baasu jennakaa.
Haacaaluun waltajjii sirbaas tahe kaan irratti ol bahee gaafa dubbii yookaan hojiisaa dhiyeessuu eegaluun dura ‘jirtuu?’ jedhee eegala - kanas mallattoosaa (brand) godhateera.
Galmi Bar-kumee iddoo Haacaaluun seenaa biraa itti dalagedha - gaafasillee ‘Eessa jirtu?’ jedhee hirmaattota oonnachiisuun geerarsasaa eegale. 
Barruu intarneetarraa The conversation jedhamuufi barreeffamoota barsiisotaafi qorattootaa dhiyeessuun ka beekamu irratti ka barreessite Ilana Webster-Kogen - Itoophiyaatti namni gara waltajjii as bahuun gurra horate, akka gaggeessaa siyaasaatti carraan ilaalamuunsaa olaanaadha jetti. 
Kanaafis hojii gaafasii Haacaaluu akka fakkeenyaatti kaasti - waltajjiin galma barkumee Haacaaluun dubbi-himaa saba Oromoo ifatti hin labsamne akka tahu isa taasise jetti. 
Konsartiin kun namoota naannoo Somaaleerraa buqqa'aniif galii walitti qabuuf magaalaa Finfinneetti Muddee bara 2017 galma Bar-kumeetti kan qophaa'edha. 
Achirratti bakka aanga'oonni gurguddoo jiraniitti 'Araat Kiiloof situ aane' jechuun kallattii qabsoo akeeke.
Waltajjiin sun kallattin TV irratti tamsa'aa ture. 
Yeroo sana mootummaan aangorra jiru muddama siyaasaa keessa waan turef ijoo dubbii ta’e.
Hogganaan Abbaa Taayitaa Biroodikaastingii kan miidiyaalee to’atus ‘akkamin dubbiin Hacaaluu kallattiin darba?’ jechuun akka gaafatan kan dirqe ture.  
Sana hordofuun humnoota nageenyaa mootummaan barbaadamee akka tureefi miliquu dhiyeenya dubbatee ture.
Irra deebiin Adoolessa bara 2018 sagantaa simannaa pireezidantii Eertiraa Isaayyaas Afawarqiif achumatti qophaa'erratti sodaa tokko malee roorroo sabasaatii dubbate. 
‘Nurraa dhoowwi yaa Lammaa, nurraa dhoowwi yaa Abiy, nurraa dhoowwaa yaa biyyaa yookan Qeerroottan iyya' jechuun ajjeechaa Harargee, Mi'eessootti yeroos raawwate balaaleffate.
Waltajjiiwwan Bar-kumee lamaan kutannaa fi sodaa-maleessa ta'uu Haacaaluu Hundeessaa kan ragaa bahan turan.
Dinqisiifannaafi jaalala guddaas uummata biraa ittiin argateera.
Erga MM Abiy Ahimad aangootti dhufanii as deeggaraa mootummaa ta'ee qabsoo gate jedhamee komatamaa kan ture Haacaaluun, ajjeechaasaatiin dura miidiyaatti as bahee deebii kennee ture.
"Ani Oromoof qaaliidha, mootummaan na bituu hin danda'u," jedhe. 
Gaaffiiwwan gurguddoo ummanni Oromoo gaafatu keessaa tokko dhimma magaalaa Finfinneeti. 
Magaalaan Finfinnee jiddugaleessa qabsoo Oromoo qofaa osoo hin ta'iin, jiddugaleessi qabsoo Itoophiyaa mataan isaa Finfinneedha jechuun kantibaan duraanii magaalattii Injinar Taakkalaa Uumaa BBCtti himanii turan.
Yoonis Abdullaahii haga Haacaaluu Hundeessaa; Tsaggaayee (Sayyoo) Dandanaa haga Qamar Yusuf - artistoonni Oromoo hedduun waa’ee Finfinnee irra deddeebiin kaasu.
Biyya Boolee Bulbulaa, dur qamadiiti biqilaa haga Finfinnee - Oromoon siin boonna. 
Artistoota gameeyyii durii kaasee haga dhaloota ammaa jiran waa’ee Finfinnee sirbuu itti fufaniiru.
Haacaaluun waltajjii fi miidiyaa affeeramu kamirrattuu waa’ee Finfinnee osoo hin dubbatin hin galu - daran isa quuqa. 
Keessattuu sirba Maalan jiraa? jedhuun waa’ee saamicha lafaa Finfinnee kaasa.
‘Akka Oromoo tokkootti namoota dhimmi Maastar Pilaanii  isaan yaachise keessaa ani isa tokko ture,’’ jechuun Haacaaluun waa’ee sirba kanaa BBCtti himee ture.
...Gullalleen kan Tufaa,
Gaara Abbichuutu ture,
Galaan Finfinnee marse.
‘‘Walaloo kana keessatti jechi ‘ture’ jettu sun qofti, ergaa mataashee qabdi,’’ kan jedhu Haacaaluun, gaaffiin ittaanee kahu amma wanti jiruhoo maal kan jedhu akka tahes dubbata.
‘‘Jara kana amma yoo barbaadde kaan Meettaa keessa jiru, gariin Baaleefi Arsii keessa jiru,’’ jechuunis haala amma jiru itti fufa taanaan carraan Oromoota naannawa Finfinnee yeroo ammaa jiraatan, carraa Yaayyaa Gullalleefi Abbbichuu fa’i mudate taha jedha.  
Kan ummataaf artistii, kan warra isaaf ilma ta’e Hacaaluun haadha warraa isaaf jaalallee, abbaa warraa fi abbaa ijoollee ishee sadiiti.
Nama dhihoo inni iccitii isaa waliin qoodu, kan erga of baree eegalee waliin jiraachuu murteeffateefi jaalallee isaa ijoollummaa waggaa dheeraati - Faantuu Damissee Diroo.
Hacaaluu fi haati warraa isaa mana barumsaa sadarkaa lammaffaatti jaalala jalqaban. 
Garuu, osoo hin turiini kan inni hidhaa seene.
Yeroo turtii mana hidhaa kana garuu qaamaanillee biraa haftu, kan qalbiin ishee waliin hidhame jaalallee isaa yeroosiiti. 
Maatii fi hiriyyoonni isaa akka jedhanitti guyyuu maatii dhokachaa mana hidhaatti deddeebitee isa gaafachaa turte.
Ishiin maqaa horata jettee abdattee itti hin cichine, innis boodarra maqaa horadhe jedhee ishee hin dhiifne. 
Jaalala isaanitu cimaadha jedhu hiriyyoonni isaa. 
Inumaa erga hidhaa bahe weelliseef.
Oolmaankee natti ulfaate kan anaaf naa oolte,
Rakkinaafi gadadoo kan na faana argitee.
Anoo humna hin qabu waa tokko siif godhu,
Du’e baduusillee ani sin hin irraanfadhu.’’
Gaaffii fi deebii taasisu keessattis inni kana maqaa osoo hin dhahin hin hafu. 
‘‘Ayyaana isheetiin naa milkaa'a ; Baay'een ishii jaaladha," jechuun waa’ee ishee BBC’tti hime.
Haati ijoollee isaa sadii Hacee/Hacuu jettiin, inni Kiyyaa/Kiyyuu jedhee waama ture. 
Abbaan isaa Obbo Hundeessaan haadha warraa Hacaaluuf, Beektuu jedhanii maqaa baasaniif, haatimmoo Ayyaantuu jedhanii waamu.
‘‘Haati manaa isaa isuma ; Isumaan baate,’’ jedha obboleessi hangafaa Hacaaluu -  Habtaamuun.
Hacaaluu wantoota weellistoota kaanirraa adda godhu keessaa rogeessa ta’uun isaa tokkodha. 
Keessumaa dhimma dantaa Oromoo irratti.
‘‘Muuziqaan waanuma hunda kiyya anaaf,’’ jechuun ibsa innuu yoo dubbatu. 
Yaada isaa kana garuu wallee qofaan kan ibse hin turre.
Gaaffii fi deebii miidiyaalee gara garaa waliin, afaanota garagaraan taasiseen ija jabinaan dantaa ummatichaa dubbata. 
Kanneen jaalala isaa ibsanis kanuma himu.
Dhimmi biraa weellisaa kana hundarraas ta’u baatu kan adda isa taasisu, yeroo mormiin ummataa kanneen lubbuuf sodaatan ala bahan biyyatti cichuu isaati.
Harmeen isaas kana yaadda’ani ala akka bahu gaafannaan waan itti dubbate akkanaan himu.
‘‘Maal yoon du’e lafan siilessaa? Silaa dhaabadheen hafaayi ; Du’atu oolamooyi?’ naan jedha,’’ jedhan.
Barreessaan walaloo beekamaa Simee Tufaan hojiiwwan kanneen akka Sanyii Mootii, Dhichiisi folleekee, Baddeessa lagaa, Oromiyaa kiyyaa, Aduwaafi kaan Hacaaluuf hojjeteera. 
Seenaa, seenessaa fi fulleeffannaa qabsoo Oromoo irratti kan xiyyeeffatedha jechuun ibsa Simeen waa’ee walaloo sirboota Hacaaluu yoo dubbatu.
‘‘Yaada kana akkamiin ibsina jenneetu yaada dachaadhaan namuu gara fedhetti akka hiikkatu goonee itti dadhabnee barreessaa turre.’’
Simeen Hacaaluutin yoo ibsu nama hamma jedhe gahudha jedha. 
Akka fakkeenyaattis, namaa gamtu hin dheessani hin wareegamu malee, jechuun weellisee biyya keessa bahuu dhabuu isaa hima.
‘‘Hacaaluun nama sirnis irraa bareedu, nama sirbiis irraa bareedu, nama tollis irraa bareedu, nama lollis irraa bareedu, nama waanti hundi irraa miidhagudha.’’
Ammalli biraa ija jabina isaati kan jedhan jiru. 
Bara biyyi mormii guddaa keessa jirtuufi ajjeechaan bakkeewwan hedduutti raawwatu ija jabaate bulchitoota fuuldura ifatti weellisuun rakkoo itti dhufu amanee fudhateera.
Erga rakkoo daangaa Oromoo fi Somaaleen qe’eerraa buqqa’an argee booda, walaloo Dirree Dhawaatti hoteela bule keessa barreessuun bulchitoota fuula-duratti sirbe asirratti ka’uu danda’a. 
Dhimmi ijoo biraa Hacaaluu weellistoota Oromoo biraa irraa adda isa taasisu, wantoota kana dura weellistoota kaaniin hin tuqamne weellisuu isaati. 
Hacaaluun hojii isaatiin ‘gootota Oromoodhaan Itoophiyaa ilaala.’ 
Kuni, keessumaa weellistoota ‘walabummaa Oromiyaaf sirbanirraa adda isa taasisa. 
Dhimma weellistoonni Oromoo itti hin buune - waa’ee Aduwaallee sirbe.
Wanti kuni jijjiirama siyaasaa biyyattii keessa dhufeen walqabata jedhamuu mala. 
Ta’us, ofitti amanamummaa weellisichi qabus ni agarsiisa.
Walleewwan isaa ‘Oromoo Itoophiyaa keessa ilaalan’ irratti yoo dubbatu Simee Tufaan waan waliin mari’atan akka ta’e ibsa.
‘‘Hacaaluun qabsoof dhalate,’’ kan jedhu Simeen Hacaaluun ‘Itoophiyaa kan ijaare Oromoodha’ jechuun ‘seenaa hatame deebisna’ jedhee wallee Aduwaa inni barreesseef dalaguu isaa hima. 
Hojii Hacaaluun hojjete keessaa muraasnis kan guddatanii mul’atanis sirboota qabsooti. 
Hacaaluu garuu hunduu ija walfakkaataan ilaala miti. 
Sababa hojii isaatiin, nama siyaasaa akka ta’etti yookiin walqixxumaa sabaatti akka hin amannetti kan isa ilaalan jiru. 
Inni garuu kana ni morma.
''Ani nama siyaasaa miti. Artistii Oromooti,Jiruufi jireenya hawaasaa walleetiin xiinxaluun nama siyaasaa hin taasisu,’’ jechuun kana dura BBC’tti dubbate.
Yeroo jalqaba wallee jalqabe garuu ‘‘fedha bilisummaadhaaf qaburraa kan ka'e ani akka kanatti hin danda'u; bosonatti galeen WBO'tti makamee waan narraa eegamu godheen wareegama naan jechaa ture," jedha weellisaa Habtaamuu Lamuu. 
Osoo fagoo deema jedhanii gabaabaatti kan hafe Hacaaluun akkamiin yaadatama?
Waggaa 10 olif kan isa beeku Jaamboo Jooteen waan itti amane fuudhee ummataan gahuun yaadatama jechuun ibsa.
‘‘Waanuma akkanatti teenyeetoo kophaatti haasofnu kana fuudheetuma waltajjirratti ummata fuulduratti baasa.
Wanti kuni riskii [balaa] qaba garuummoo dhugaadha.
‘‘Dhugaa kana Hacaaluun fuudheeti baha yeroo baay’ee.’’
Weellistoonni kana dura sababa hojii isaaniin rakkoon akka qunnameen amanamullee kanneen balaa dhufuu maluf of qopheessan akka ta’an seenaan isaanii ragaadha.
‘‘Kabajuma ogummaa kanaatiifu gahee guddaa taphatee darbe,’’ kan jedhu Jaamboon, umrii gabaabaatti du’e maleedhaa nama silaa kanaa ol godhudha jedha.
‘‘Ammas umrii kana keessatti waan salphaa miti kan godhe.’’
Wallee keessa waggoota 10’f kan ture Hacaaluun artistoota jalaa dhufaa jiran irratti wanti itti dhiise darbe tokko akkuma weellistoota kaanii sagalee ummataa ta’uudha.
Du’a isaa booda yaadannoo isaaf kanneen weellisanis kanuma kaasani.
Angaftichi akkasumas gameessi wallee Oromoo Alii Mohaammad Birraas "Ittiin boonna, dhaamsi nuuf dhaamaa ture, waan waggaa 150f nu quuqaa ture," jechuun ibsa.
Aliin jalqaba hojii Hacaaluu yoo argu "nama guddatu tahuu isaatis natti mul'ataa ture," jedha. 
"Akka ogeessa muuziqaa tokkootti otoo hin taane kanan ilaalu, kanin isa ibsu; goota gootota Oromoo keessaa tokko jedheetin isa madaala," jedha Aliin.
Duuti isaa ‘hedduu na hubde’ kan jedhu Aliin, Hacaaluun faana isaa hordofuun gaaffii ummataa dhageessisuutti hojjechuu isaa ibsa.
"Waan hojjeteefi seenaa galmeesseen hanga jireenyi ilmaan Oromoo, jireenyi cunqurfamtootaa kaaniis jirutti, inni yaadatamaadha," jedha Aliin.
Waggaa 10 dura akka Hacaaluu bare kan himu weellisaan biraa Habtaamuu Lamuu, Hacaaluun weellisaa gameessa Alii Birraa fa’i bakka bu’a jedhee yaadee ture. 
‘‘Bakka Artiist Alii Birraa bu'ee waggoota 50 fi 60'f hojii aartii hojjeta jedheen yaada malee akkanatti yeroo gabaabatti lubbuun isaa dabarti jedhee hin yaadne," jedhe.
Artistiin sirboota aadaa Jimmaa wallisuun beekamtu Bishriyaa Boorshaa, albamoota Haacaaluu lamaan irratti jalaa qabuun waliin hojjetteetti.
Albama Waa’ee Keenyaa jedhurratti sirboota shan jalaa qabuun irratti hirmaatteetti. 
‘‘Haacaaluun hanga biyyoo uffatutti uummata Oromootiif sodaa malee qabsaawaa ture,’’ kan jettu Bishriyaan, Haacaaluun weellisaa qofa miti - qabsaawaadhasi jetti.  
Hojiin isaa hundi dhaloota ammaafi dhufu biratti akka yaadatamu isa taasisa.
Seenaan isaa waan dhokatee hafu miti - hojiinsaa ni dubbata, yoo namni hin dubbanneefillee.’’    
Weellisuun ala Hacaaluun ‘‘Kiboordii taphata, kiraara hin taphata, books gitaar hin taphata, dibbee harkaa kan aadaa kanallee hin taphata, maashin diraam kan jedhamus hin taphata,’’ jedha Jaamboon.  
Ajjeechaan isaa erga raawwatee booda mootummaan, hawaasaanis tahe dhaabbilee garaa garaan maqaa isaatiin gamoon moggaafamaniiru, siidaan akka dhaabbatus waadaan seenameera. 
Manneen barnootaas kan moggaafaman yoo ta’u biqiltuuwwanis maqaa isaatiin dhaabamaniiru. 
Maatiin isaammoo Hacaaluu dhala godhateen yaadatu. 
‘‘Ofiisaaf hin yaadu, waa’ee firasaa fi sabasaa yaada,’’ kan jedhan abbaan isaa ‘‘Hacaaluun hin dune, dhalcheera, dhala qaba,’’ jechuun ibsu.
Artist Hacaaluun dhimmoota ''Qabsoo saba isaatiif fala dhahuu, walaloodhaan mala kaa’uu,’’ hojjechaa ture kan jedhu Simeen, wanta gara fuula duraatti karoorsee tures akkanaan hima: ''Seenaa qabsoo keenyas qabsoodhaan deeffanna jedhee Hacaaluun sagantaa guddaa qaba Oromoodhaaf. Otoo kana yaaduu kufe.''
Sirna yaadannoo waggaa sadaffaa fi Badhaasa Haacaaluu Hundeessaa irratti duubbii taasisan irratti dhugaa fi haqni artiist Haacaaluu dhokatee jiraa jechuun haati warraa Artistii Haacaaluu fi walitti qabduun Faawundeeshinii Haacaaluu Hundeessaa, Aadde Faantuu Damisee komatte.
''Erga ati nu dhiistee godaantee waggaa sadi guutuu dhugaa kees gumaa kees hin argine'' jette.
Itti dabaluunis ''qaamaan erga nurraa fagaattee anii fi ijolleen kee yaadaafi jaalala keen ala biyya dhugaafi dhiiga namaa xuuxxurra teenyee waggaa sadii guunne," jette. 
Aadde Faantuun nama ajjeefamuu Art. Haacaaluu wajjin walqabatee shakkiin qabamuun to'annoo jala ooltee booda bilisa baate irratti komii qabdu dhageessifteetti.
Haasaa taasifte kanaanis, "Warri mootummaa ajjeechaa Haacaaluu warra raawwatan ni beektu baasaa," jechuunis gaafatte. 
Ajjeechaa Haacaaluu keessaa kan qooda qabu hedduudha jechuun ''anaaf eenyuyyuu qulqulluu miti'' kan jettu Aadde Faantuun, dhugaan isaa akka hin baane hunduu beektu, amantaa hordoftaniin nuu kadhadhaa jette.
Aaddee Faantuun kana haa jedhan malee, mootummaan namoota ajjeechaa aarti Hacaaluu keessaa harka qabu jechuun shakkaman to'atee, kan balleessaan irratti mirkanaa'eera jedheerratti murtee seeraa dabarsuu ibsuunsaa ni yaadatama. 
Yaadannoon wareegamuu Art. Haacaaluu Hundeessaa waggaa sadaffaa fi sirni badhaasaa maqaa isaan mogga'e marsaan lammataa Hoteela Iskaaylaayititti gaggeefamee jira.
Weellisaa Haacaaluu Hundeessaa waggaa sadan har'aa magaalaa Finfinnee keessatti ajjeefame. 
Ajjeefamuu isaa hordofeen namoonni shakkaman to'annoo jala oolanii dhimmi isaanii ilaalamaa erga tureen booda gadhiifamuun Laamroot Kamaal, dubartii yeroo ajjeefamu walii turte jedhamtuu komii kaasee jira.
Maatiin ajjeefamuu weellisaa jaallatamaa kanaaf haqni hin baane jedhee komii qabu ifatti yoo beeksisu kun kan jalqabaa miti.
Hundeeffamuu Faawundeeshinii Haacaaluu Hundeessaa booda badhaasa ogeeyyii Muuziqaaf kennamu waggaa waggaan guyyaa inni itti ajjeeffame irratti qophaahu bara darbe tokko jedhee eegale.
Sirni yaadannoo ajjeechaa waggaa sadaffaa Artiist Haacaaluu hundeessaa fi badhaasni Haacaaluu Hundeessaa marsaa lammataa damee muuziqaa 12'n ogeeyyii dorgomsiisee badhaasuuf sagantichi eegaluu koree badhaasicha keessaa tokko kan ta'e Lalisaa Idriis BBC'tti himeera.
Hojiilee Muuziqaa bara darbe kana uummata bira gahan damee 12'n dorgomsiisuun cinaatti, badhaasa umurii guutuu fi addatti bara kana ammoo badhaasa addaa, Music Care (dhimmamtoota Muuziqaa jedhuun) namoota sadii akka badhaasu eegama. 
Walumaagalatti Kamiisa Waxabajjii 29, 2023 galgala, Faawndeeshiniin Haacaaluu Hundeessaa badhaasota 16 kennuuf jira.
Badhaasni bara kanaa kan bara darbeen addatti shubbistoota Muuziqaa dorgomsiiseera.
Badhaasni kennamus bara kana qulqullinni isaa dabalee haala midhagaan biyya alaatti hojjetamee akka dhufe dhageenyeerra.
Jaallattootni Art. Haacaaluu ajjeechaan isaas, adeemsi haqaa isaas gaaffii guddoo akka itti uumetti waggaan tokko xumuramuu himu. 
Yaadannoo du'a weellisaa Oromoo humna dhiibbaa guddoo qabaachuun beekamu Art. Haacaaluu sababeeffachuun aalbamni isaa inni sadaffaan osoo hojjichaa jiruu irraa wareegame maatii fi hiriyoota isaan xumuramee gadhiifamuutti jira.
Aalbamni sadaffaan Art. Haacaaluu Hundeessaa mata-duree ''Maal Mallisaa'' jedhu kan qabu yoggaa ta'u, sirboota 14 of keessaa qaba.
Koree hojiilee isaa haaraa walitti qabuun aalbama isaa sadaffaa baasuuf hundaa'e keessaa tokko kan ta'eefi maqaan isaa akka hin eeramne gaafate tokko, sirboonni aalbama haaraa kana keessatti hammataman 14 ta'uu fi kanneen keessaa 10 haaraa afur ammoo kana dura bahanii amma wayyeeffaman ta'uu BBC'f mirkaneesseera. 
Akkuma weelluuwwan isaa ammaan duraa, sirboota aalbama haaraa kana keessatti hammataman 14 keessaa kan sirboota 11 Yeedaloos walaloos kan itti baase Art. Haacaaluudha.
Kan hafan sadan keessaa ammoo Art. Yoosan Geetaahuun, Lalisaa Idiriis, fi Sinnishaaw Mul'ataa harka keessaa qabu.
Aalbamni haaraan Artistii maqaa guddaa kanaas, kan hojjetame sagaleewwan inni ajjeefamuu isaatiin dura istuudiyoowwan muuziqaa garaagaraa afur keessatti waraabamaa ture walitti qabuun akka ta'es miseensi koree hojii aalbama isaa haaraa kanaa ibseera.
Aalbama 'Sanyii Mootii' jedhuun jalqaba qalbiifi jaalala uummataa hedduu kan argate Art. Haacaaluu Hundeessaa akkuma sirboota isaa kanaan duraa aalbama isaa haaraa kana keessatti dhimmoota siyaasaa, hawaasummaafi jaalalaa sagalee isaa kiiloleefi dandeetti walaloofi yeedaloo qindeessuu addaan miidhagsee hojjechuu eegalee osoo hin xumurin addunyaa kanarraa boqote.
Walleewwan 14 aalbama isaa haaraa keessatti hammataman jaalala, gootummaa, Oromummaa fi dhimmoota hawaasummaa hedduu tuttuqanii fi kan miira namaa qirqidaniidha.
Mata-dureen walleewwan aalbamicha keessa jiraniis kan kanaa gadiiti:
1 Eessa jirta? 
2 Ilma Namaa… 
3 Kuullee koo
4 Foon foon irraa cite 
5 Goota koo
6 Kan Si dinqu
7 Galatoomaa
8 Maal Mallisaa?
9 Nan Gaabbe
10 Xiqqaat Guddaa caale
11 Sagalee Keetan Hawwe
12 Haadha Wabii
13 Ajaa'iba 
14 Na qarqaari kaa
Art. Haacaaluun erga ajjeeffamee booda walleen haaraa inni hojjechaa ture mata-dureen isaa 'Galatoomaa' jedhu hatamee bahuun isaa ni yaadatama.
Art. Haacaaluun aalbama kana keessatti haadha warraa isaafi haadha ijoollee isaatiifis mata-duree ''Haadha Wabii'' jedhuun weelliseeraaf.
Art. Haacaaluun osoo lubbuun jiraate aalbama haaraa kana sadarkaa amma irra jiru dachaa hedduun fooyyessee baasuun isaa waan shakkii qabu mitii kan jedhu waahilli isaa, amma garuu hojiilee isaa istuudiyoowwan garaagaraa afur keessatti waraabamanii turan miidhagsuun aalbama kana qopheessuu hima. 
Mata-dureen aalbama haaraa kanaas osoo Haacaaluun lubbuun jiraatee aalbama isaa kanaaf mata-duree maal jedhu yaada ture jedhuun ''Maal Mallisaa'' kan jedhu itti moggaasuullee hima. 
Weelluu Maal Mallisaa jedhu keessatti Art. Haacaaluun imalli dheeraa Oromoon mirga isaa kabachiisuuf godhu maaliif galma hin geenye jechuun gaafata, sababa isaaf kaaha.
Karaa baay'ee qabna 
Yoom nu dhibe karaan irra deemnu
Silaa numa deemna numa deemna 
Maliif galma hin geenyu 
Karaa nu qabe moo garaadha laa
Maaf gahuu dadhabne
Duunee gumaa dhabne... fa'a jedha.
Welleedhuma kan keessatti Art. Haacaaluun dararaan sabni isaa hanga inni lubbuun turetti argaa bahe tarreessee maal malli isaa jedhee gaafata.
Tokko hin du'a tokko hin ajjeesisa
Dhufaa darbaa nuyi numaan cabsa 
Keenya ammallee sanuma saneen isaa
Maal mallisaa Keenya maal mallisaa
Aalbama isaa haaraa kanaaf sirbootni qopheesse gariin waan ofiif weellises ni fakkaatuu jedha waahilli isaa dhiyoon kun.
Mata-duree wallee isaa EESSA JIRTA? jedhu keessatti ammoo miira jaallattootnifi dinqisiifattootni isaa erga isa dhabanii keessa jiran agarsiisuu fakkaatu weellisa. 
Alkan guyyaa ijarraa na hin baddu 
Ciisee ka'een waanuma keen yaada
Tokkittii koo kan dur dabarsine 
Mudoo keenya yaadadheetan gadda
Eessa eessa jirta 
Maaloo koottu na wal'aanta( (X2)
Aalbama haaraa kana keessatti weelluuwwan afur mata-duree Kan sidinqu, Na qarqaariikaa, Ajaa'iba fi Xiqqaan Guddaa Caale jedhan amma dura jaalattoota isaa bira gahanii kan turan ta'us gariin walaloofi yeedaloo, akkasumas muuziqaa isaaniirratti fooyya'iinsi godhamee hammatamaniiru.
Weelluuwwan sagal qindeessaafi ogeessa muuziqaa Daawwit Taaddasaa biratti yeroo dheeraaf waraabamanii taa'anii turan irraa kan argaman yoo ta'u, sirbi Maal Mallisaa jedhu  qindeessaa Muuziqaa Abrahaam Kidaanee biraa, 'Eessa Jirtaa' kan jedhu 'Kaamuuzuu Kaasaa' biraa, weelluuwan sadii ammoo Dinqiisaa Dabalaa biraa argaman.
Miiksiingiifi Maastariingiin weelluuwwan 14 aalbama haaraa kanaa ogeessa muuziqaa Abagaaz Kibrawarqiin hojjetamuus iyyaafanneerra.
Aalbamii sadaffaa Artist Haacaaluu kana kan maxxansiseefi raabsu dhaabbata maatii Haacaaluu kan ta'e Wabii Piromoshin ta'uun maatiifi hiriyyoonni isaa sirna yaadannoo fi eebba aalbama haaraa kana ilaalchisee Jimaata darbe kennan irratti ibsaniiru.
''Wabii Piromoshin eenyu yoo jettan, Wabiin mucaa Haacaaluuti. 
Piromooshin maqaa mucaa isaatiin hundeeffamee jirudha,'' jechuun obboleessa quxisuu Haacaaluu kan ta'e Sisaay Hundeessaa dubbateera.
Art. Haacaaluun aalbama amma dura hojjete lamaafi sirboota qeenxee quuqqaa saba isaaf qabu mul'isan shanii ol baaseera. 
Dandeettii addaa waltajjii irratti agarsiisuunis namoota hedduu biratti jaalatama, yaadatamas.
Guyyaa Jimaataa waa’ee albama haaraa irratti addatti BBC waliin turtii kan taasiste haati warraa isaa Aadde Faantuun Damisee Diroo walleen isaa ummata boqochiisa jetti.
"Ummanni kun miira inni keessa jiru waaniin beekuuf sagalee isaa yoo dhagahu ni boqota jedheen yaada,’’ jechuun dubbatte. 
‘’Yaadannoo isaa waggaa tokkoffaa irratti ni eebbifama.
Bariituu isaa gaafa 22 [Waxabajjii, 2013] kaasee bakka hundayyuu ni raabsama,’’ jette Adde Fantuun. 
"Ummanni kun miira inni keessa jiru waaniin beekuuf sagalee isaa yoo dhagahu ni boqota," jette haatiwarraa Artis Haacaaluu waa'ee albama isaa haaraa yeroo ibsitu.


Fedhii fi Dandeettii Ida'amuu Uumamaan Qabnu.
Yaada dhala namaa fayyadu kam irrati iyyuu irra-deddeebiin yaaduu keenyaan dura,  waa'ee uumama dhala namaa yaaduun barbaachisaa dha. 
Uumama dhala namaa beekuun gama tokkoon waan isa barbaachisu (fedhii) fi waan inni barbaadu (hawwii) beeknee galmaan ga‟uuf, gama biraatiin immoo, dandeettii isaa hubatee dandeettii qabu kana guutumaan guutuutti akka itti fayyadamu haalota isa dandeessisan hubachuuf nama fayyada. 
Kanaaf, utuu yaada bu‟uura ida‟amutti hin seenin dura, waa‟ee fedhii fi dandeettii dhalli namaa uumaa uumamaan qabu xiinxalla.
Fedhiin dhala namaa irra caalaan amala idil-addunyaa kan qabu yommuu ta‟u, hawwiin dhala namaa garuu haala jireenya isaa waliin bifa wal-madaalaa ta‟een garaagarummaa qaba. 
Daa‟imman Afrikaa hedduun waan dhandhamanii fi nyaatanii mar‟imaanitti isaan cobu kan eeggatan, waan fedhiin soorachuu isaanii hin guutamneefi dha.
Ilmaan hiyyeessaa Afriikaa ta‟uun isaanii iyya mar'imaan isaanii gab hin jechisiisu. 
Beelli ”ijaan wanta nyaatamu hin qabneef adabadhee gadtaa'uun qaba” dhimma jedhamu miti. 
Beelli isaan hin raffisu. 
Wanta dhandhaman dhabuun, akka ashaangulliitii karaarratti hawwan sana dhabuu miti. 
Nama ta'uu keenyaan fedhiiwwan miirota keenyaa hanqachuun yookiin hir'achuun keessa keenyaa nutti watwaatu. 
Hanqinoota kana ifatti beekuus beekuu dhiisuus ni dandeenya. 
Haa ta'u malee, hanqinoota kana guutuuf dhama‟uun keenya kan hin oolle.
Fedhiiwwan dhala namaa kan hogganu, dhiibbaa fi sodaa jiraachuu ofii mirkaneeffachuurraa madde dha. 
Fedhii jiraachuu ofii mirkaneeffachuu "fedhii kallattii" fi "fedhii al-kallattii"jechuun kutaalee bu‟uuraa lamatti qoodnee ilaaluu ni dandeenya.
”Fedhiin kallattii" fedhii jiraachuu keenya karaa ifaafii dhihoo ta‟een balaaf saaxilu irraa of baraaruuti.
Kana jechuunis, dhalli namaa jiraachuu isaanii kallattiidhaan wantoonni qoran, kanneen akka ajjeechaa, waraana, beelaa fi deega yookiin fedhii miidhaa bifa kamiinuu irratti taasifamu irraa of-baraaruu fi lubbuun turuu dha. 
Fedhiin kun fedhii sadarkaa dhuunfaattis ta‟e sadarkaa hawaasaattis jiru dha. 
Akka dhuunfaatti, namootni miidhaa of-irraa ittisanii lubbuun turuu ni fedhu.
Haaluma wal-fakkaatuun, akka hawaasaattis, lammiileen ofii fi biyyasaanii haleellaa fi weerara biyya alaarraa baraaruun jireenya isaanii itti fufsiisuu ni fedhu. 
Ofii fi biyyaa isaanii irraa haleellaa biyya alaa ittisuu yommuu jennu, fedhiin lammilee akka nama dhuunfaa tokkootti balaa irraa of-baraaruun dhimmoota biyyoolessaa irrattis ni mudata jechuu keenya malee, namoota jaalala biyyaaf du'an jechuu keenya miti. 
Sababni isaas, jaalala biyyaatiif du'uun fedhii jiraachuu kallattii caalaa eenyummaa fi kabaja garee wajjiin kan wal-qabatu dha. 
Sadarkaa nama dhuunfaa tokkoottis.
Haa ta'uu sadarkaa hawaasaatti fedhii jiraachuu guutuuf; jechuunis, waraanaan, ajjeechaa fi kkf balaa jiraachuu lammiilee irratti aggaamamu ittisuuf biyyoonni dhaabbilee kanneen akka poolisii, raayyaa ittisaa, nageenyaa fi kkf hundeessu. 
Lammiileenis otoo meeshaalee waraanaa hidhatanii ba'uun isaan hin barbaachisne. 
balaa biyya keessaas ta‟ee biyyoota alaa irraa isaan irra ga'uu danda'u irraa karaa dhaabbilee kanaatiin eegamu. 
Mootummaanis haleellaa lammiilee irra qaqqabuu danda'u ittisuun fedhii jiraachuu isaanii guuta jechuu dha.
Gama biraatiin, fedhiin jiraachuu dhala namaa balaa ifaa fi dhiyootti mul'atu irraa ittisuu qofa otoo hin taane, balaa karaa al-kallattiitiin isaan mudachuu danda'u irraayis eeguu dabalata. 
Fedhii al-kallattii kana fedhii qaamaa yookiin foonii, fedhii maqaa gaarii horachuu (fedhii ulfinnaa) fi fedhii bilisummaa jechuun kutaalee sadiitti qoodnee ilaaluu ni dandeenya.
”Fedhiiwwan qaamaa” yookiin ”fedhiwwan foonii" fedhiiwwan bineensota faana qooddannu yoo ta'an, kanneen akka soorachuu: dhuguu, qulqullaa'uu yookiin bobba'uu, bultii horachuu, bakka jireenyaa tolfachuu, dhibee irraa eegamuu fi kkf kan ibsamu dha. 
Biyyoonni fedhiiwwan kanaaf deebii kan kennan karaa dhaabbilee eegumsa diinagdee fi hawaasummaa isaaniitiini. 
Qonnaa fi wabii nyaataa, fayyaa, barumsa, bishaanii fi sagantaaleen kana faffakkaatan kan diriirfaman, fedhiiwwan qaamaa lammileetiif deebii kennuuf jedhamaniiti. 
Hanqinni guutamuu fedhiiwwan kanaa lammiilee irraan dararama ol-aanaa fi gaaga'ama guddaa geessisuurra darbuun, du'aaf kan isaan saaxilu dha. 
Fedhiin  qaamaa yookiin foonii guutamuu dhabuu isaa irraan kan ka'e nageenyi diinagdee fi hawaasummaa lammiilee balaarra waan bu'uuf, haalli namoonni beelaan, dhibeen, rakkoolee nam-tolchee fi uumamaa garaa garaatiin harca'an ni uumama. 
Kunis karaa al-kallattii ta‟een jiraachuu namootaa balaarra buusa.
”Fedhii maqaa gaarii yookiin ulfina horachuu" kan jennu namoonni maqaan isaanii waan gaariitiin akka kaafamu fedhii isaan mul'isan jechuudha.
fedhii ulfina barbaaduu fi gatii  ofiif kennuuti. 
Fedhiin kun baay'ee wal-xaxaa fi fedhiiwwan biroo faana walitti hidhannoo cimaa qabaachuu isaa irraa kan ka'e yeroo baay'ee ifatti adda baafamee kan deebiin kennamuuf miti. 
Dhalli namaa uumama hunda keessaa uumama seenaa qabu ta'uun isaa ifa dha. 
Uumama keessaas fedhii seenaa hojjechuu kan qabu dhala namaa qofa dha.
Kanaafuu, hojiiwwaan hojjetu hunda keesaatti "maqaan isaa akka yaadatamu"ni barbaada. 
Wayita lubbuun jiru, ofii isaatii mormatee fi dubbatee eenyummaa ofii kabachiifata. 
Erga addunyaa kana irraa du'aan boqotee booda garuu kana raawwachuu hin danda'u. 
Hojiiwwan isaatu bakka isaa bu'ee isaaf dubbata. 
Duraanuu maqaasaa waan gaariin kaasisuu kan barbaadeef du'a isaa booda maqaan isaa waan gaariin akka yaadatamuu fi dha. 
Bakka inni hin jirretti akka isaaf mormuu fi dha. 
"Duuti hin oolu, maqaan hin awwaalamu" mammaaksijedhu kun fedhii keenya isa kana kan agarsiisu dha.
Fedhiin maqaa gaarii horachuu, fedhii of birattis haa ta'uu namoota kaan biratti iddoo gaarii qabaachuu fi kabajamuuti. 
Dhalli namaa gatiin inni ofiif kennu gatii fi kabaja namoonni biroo kennaniif irratti kan bu‟uureffamu ta‟uyyuu, tilmaamni namoonni biraa kennaniif kun karaan isaan ittiin hiikanis, haalaan murteessaa dha.
Kunis sadarkaa nama dhuunfaa tokkoo fi hawaasaatti waan mul‟atu dha. 
Namni tokko gatiin yokiin bakki inni ofiif kennu ilaalcha hiriyoonnii fi ollaan isaa isaaf qaban irraa kan maddu ta'uyyuu, namni kun haalli inni ittiin of ilaalu haala inni itti namoota biraa ilaalu irratti murtaa'a. 
Sadarkaa hawaasaattis, hawaasni tokko gatiin inni ofiif kennu gatii yokiin bakka hawaasni biroo isaaf kennuu fi akkataa hawaasichi itti hiiku irratti kan hundaa'e dha. 
Gaaffii maqaa jechuun gaaffii walqixxummaa jechuu dha. 
Gaaffiin wal-qixxummaa akka xiqqeeffamee hin ilaalamneef, kanneen birootiin wal-bira qabamee yommuu ilaalamus gatii yokiin bakka gad-aanaa akka hin arganneef, akkasumas ol-aanee mul'achuuf carraaqqii godhamu dha.
Gaaffiiwwan eenyummaa qaama fedhii maqaati; fedhii maqaa ol-kaafachuuti. 
Fedhii maqaa keessa gaaffiin wal-qixxummaa jiraatuyyuu, fedhiin kun wal-qixxummaa mirkaneessuun qofa deebi'uu dhiisuu danda'a. 
Fedhiin dhala namaa hawwii otoo wal-irraa hin kutiin maqaa ol-kaasanii leellisuudhaan kan qabame waan ta'eef fedhiin kabajaa wal-qixxummaa qofaan hin dhaabbatu. 
Namoonni ol-aanaa ta'anii mul'achuuf, foon isaanii du'ullee faara fedhii maqaan isaanii akka waamamu barbaaduu ni mul'isu.
Gosti fedhii inni sadaffaan, ”fedhii bilisummaa" dha.
Durii kaasee hanga har'aatti, dhalli namaa micciirraa fi hidhaa nama biroo irraa bilisoomuuf Wareegama hedduu kaffalaa ture. 
Bilisummaan filannoowwan jireenya 
keenya keessatti nu quunnaman mara irrati ofiin murtee dabarfachuudha.
Fedhiin bilisummaan jiraachu dhala namaa waliin walitti hidhata guddaa kan qabuu fi amaluma dhalanamaati. 
Namoonii du'a gidduu hulluuqaa dhaaddannoo kan dhageessisanif bilisummaan isaan dirqisiiseetu. 
Ija ida'amuu akka qaban hubachuun ni danda'ama.
Gama tokkoon, fedhiiwwan tokkoon tokkoon isaanii kan walitti ida'amanii fi fedhiiwwan ida'amoo yommuu ta'an, gama biraatiin immo gidduu isaanii wal-faalleessuun waan jiruuf, namoonii fedhiiwwan kana qofaa qofatti otoo hin taane ida'amuun qofa milkeessuu danda'u. 
fedhiiwwan hundi isaanii kan walitti hidhamani dha yommuu jennu, fedhiin inni tokko isa biraa fakkaata jechuu keenya dha. 
Fakkeenyaaf, fedhii jirachuu yommuu jennu, fedhii haleellaawwan kallattiin qaama biraa irraa nu qaqqabuu danda'u irraa eegamuu jechuu dha. 
Kunis karaa biraa yommuu ilaalamu bilisummaa jechuu dha. 
Fedhiin bilisummaa keenya hir'achuurratti aggaamame dha.
Hidhamuu keenyaan bilisummaa dhabne yommuu jennu, qaama keenyarratti namni biraa ajajaa jira jechuu dha. 
Kanaafuu, fedhiin jiraachuu kallattii qaama fedhii bilisummaati jechuu ni dandeenya. 
Haa ta'u malee, hidhaa irraa hiikamuun qofaa isaatii bilisummaa malee wal-qixxummaa hin mirkaneesuu. 
Wal-qixxummaan hacuuccaa namicha nu hidherraa bilisoomuu qofa otoo hin taane, namticha nu hidhe sana cinaa dhaabachuu fi wal-qixxee dorgomuu dabalata. 
Gama biraatiin immoo, fedhiiwwan gidduu wal-faalleessuun ni jira. 
Fedhii jiraachuu yommuu guunnu, fedhii bilisummaa hir'isuu nidandeenya. 
Fakkeenyaaf, lammiillee haleellaa irraa ittisuf jecha,lammiilee irratti to'anoo cimaa taasisna. 
Bilisummaa lammillee eeguuf jecha yoo tarkaanfii fudhachuu dhiisnemmoo, namni heeraa fi seera cabsuun haleellaa lammiilee irratti raawwachuu fi jiraachuu Isaanii irraan balaa geessisuu danda'a. 
Gama biraatiin, wal-qixxummaa lammilee eegsisuu yommuu jennu, fedhii namootaa bilisummaan jiraachuu fi hojjeechuu isaanii irratti qoqqobbii gochuun keenya waan hin oolle dha.
Lammiilee wal-qixa taasisuudhaaf abbaa humnaa to'achuu fi hunduu anaaf warra jedhan tiksuun ni jalqabama.
Qabeenyaa fi dalaga namootaa irratti daangaan ni kaa'ama. 
Ol-aantummaa siyaasaa akka hin qabanneefis qoqqobbiin irratti godhama. 
Kunis bilisummaa namootaa ni hir'isa. 
Bilisummaa isaanii haa kabajnuf jechaa, akka feetan jennee yoo gadi lakkisne immoo,  abbootin irree namoota humna hin qabne miciriqsuun, qabeenyaan, siyaasaan, aadaa fi wantoota kana fakkataniin ol-aantummaa goonfatu. 
Kunis, wal-qixxummaa hir‟isa.
Kanaafuu, fedhiiwwan kanneen gidduu walitti hidhamiinsaa fi tokkummaa akkasumas, wal-faalleessuu gidduu isaanii jiru yoo iaalle, fedhiiwwan kanneen guutuun kan danda'amu, namootni yommuu ida'aman ta'uusaa hubachuu dandeenya. 
Bilisummaan isa tokkoo wal- qixxummaa isa biraa irratti dhiibbaa kan uumu yoo ta'e, isa tokko haleellaa irraa yommuu eegnu, bilisummaa isa tokkoo yoo tuqne, hireen nama tokkoo hiree isa biraa waliin kan wal-qabate waan ta'eef fedhiiwwan keenya guuttachuuf furmaata guddaa kan ta'u ida'amuu dha.
Haaluma wal-fakkaatuun fedhiiwwan keenya mataan isaanii amala ida'amuu waan qabaniif, inni tokko isa biraa malee qofaa isaa dhaabbachuun jiraachuu keenya nuuf mirkaneessuu hin danda'u. 
Kanaafuu, jiraachuun keenya kan nuu mirkanaa'u, fedhiiwwan hunda idaanee yommuu ilaallu dha malee, yommuu fedhii isa tokko yaadannee isa biraa irraanfannu daandii dheeraa deemuu hin dandeenyu. 
Seenaan yeroo dheeraa biyya keenyaa balaa waraanaa irraa of-eegdee jiraachuu ishee irratti kan xiyyeeffate dha. 
Biyyattiin yeroo haara galfii argatte keessa hambaalee qaroominaa har'a ittiin boonnu kaa'uudhaaf yaalteetti. 
Haa ta'u malee, irra caalaa tumsa biyya balaa irraa eeguuf taasifamurratti xiyyeeffachuu keenyaan, qaroomina irraa baay'ee fagaannee turre. 
Jalqabbiin seenaa aammayyaa keessatti kaka'umsi ammayyummaaf mul'isnes fedhii jiraachuu kallattii kana guutuurratti kan xiyyeeffatee fi ammayyummaa meeshaalee waraanaa irratti kan bu'uureffame malee fedhiiwwan biroo guutuuf kaka'umsi ture haala ga'aa ta'een hin mul'anne.
Gaaffiin inni guddaan garuu, “haleellaa of-irraa ittisuun qofti wabii jiraachuu namaa ni eegsisaa?” gaaffii jedhu dha. 
Biyya keenyatti lakkoofsa namoota qawween dhumanirra, lakkoofsi namoota beelaa fi dhibeen dhumanii yommuu wal-bira qabamu akka samii fi lafaatti kan wal-irraa fagaate dha. 
Kanaafuu, balaan jiraachuu dhala namaarra qaqqabu afaan qawwee irraa qofa kan dhufu miti.
Yommuu qoonqootti hir‟atus balaan jiraachuu irra ga'uu danda'a. 
Dhugaan turree hubanne tokko kanuma. 
Haa ta'u malee, fedhiiwwan qaamaa hubannee fedhiiwwan keenya guutuuf yommuu sosochoonu rakkoon ammas nu mudate fedhiin qaamaa, fedhii maqaa gaarii fi fedhii bilisummaa dursa jennee yaaduu keenya dha. 
"Hawaasni haalaan hin sooranne fedhii kan biraa qabaachuu hin danda'u” jedhanii yaaduun yokiin “qoonqootu dursa” yaadnijedhu, yaaddoo beelli nutti uumerraa yaada dhalate dha.
“Namni fedhii fooni isaa guutannaan wanti biraa Suuta jedhamee qaqqabama” mammaksi jedhu sun nama akka bineensaatti Ilaaluu irraa qofa kan madde dha. 
Namni garuu nama kan ta‟e fedhiiwwan qaamaatiiin qofa miti. 
Maqaasaa fi bilisummaa isaaf kan quuqamuu fi kan du'u waan ta'eefi dha. 
Makmaaksi, “maqaan hanga badu buddeenni haa badu‟‟ kan jedhamu sababa malee hin makmaakamne. 
Dhalli namaa fedhiin maqaa fi bilisummaa isaa fedhii guddaa hanga dabarsanii du'aaf of-kennuutti kan isa geessisu dha. 
Fedhiin maqaa gaari horachuu keenya yoo hiratee fi tilmaamni yookn bakki ofiif kenninu yoo sigigaate nyaataaf haa hafuutii jiraachuufuu fedhii hin horannu. 
Namoonni hedduunis kan of ajjeesanis haa ta'uu namoota biraa wajjin wal-dhabbii keessa galuun kan du'an fedhi maqaa gaarii horachuu kana guutuuf jedhaniiti.
Akka falaasama ida'amuutti,fedhiiwwan martinuu akka barbaachisummaa isaanhitti dursi isaaniif kennama malee haala dhaabbataa ta'een sadarkaa kennuun dogoggora dha jedhamee amanama. 
Fedhii isa tokko fuula dhowwatanii isa biraa keessumeessuun rakkoo jiraachuu keenya hin hiiku. 
Duraan dursanii haleellaa biyya irraatti aggaamamu ittisuus haa ta'uu, hokkora biyya keessatti uumamu qolachuudhaaf fedhiiwwan al-kallattii guutuudhaan hawaasa cimaa ijaaruun barbaachisaa dha. 
Erga hokkorrii fi waraanni uumameen booda yokiin otoo uumamaa jiruu dhaabsisuu fi dhaamsuuf ijibbaachuurra duraan dursinee fedhiiwwan gara hokkoraatti nu galchuun jiraachuu keenya balaaf saaxilan qolachuu barbaachisaa dha. 
Fedhiiwwan dhala namaa marti isaanii fedhiiwwan murteessoo haalli saanii ilaalamee wal-qixxumaan kessummaa'uu qabani dha. 
Namootni nama ta'uu isaaniitiin fedhiiwwan isaan qaban guutuufii otoo qabnuu, fedhiiwwan bineensota faana qooddannu qofa guutuudhaf ijibaachuun bu'uuruma isaa irraa ilaalcha namoota bineensotaan qixxeessinee ilaaluu irraa kan maddee dha.
Namoonni uumaawwan fedhiiwwan bineensotarraa adda ta'e qaban ta'uu isaanii irraa kan ka'e fedhiiwwan dhala namaa kan ilaallu uumamasaanii wal-xaxaa ta'e kana wallin wal-bira qabuudhaani. 
Fakkeenyaaf, aadaan namni yommuu wanta tokko nuuf godhuuf jedhu, wanta sana otuma feenuu "hin barbaadu"jechuu keenyaa maal mul'isa? Mana namaa dhaqnee beelofneetumallee nyaadhaa yommuu jedhamnu maaliif didna?
Otoo fedhanii wanta tokko diduun, bu'aa walitti bu'iinsa fedhii qaamaa yokiin foonii fi fedhii maqaa yokiin ulfinaa gidduutti uumamurra argamu dha. 
Fedhiin qaamaa yokiin foonii otoo fedhii maqaa dursa ta'ee otuma beelofnuu nyaadhaa jedhamnee otoo hin nyaatiin dhiisnee hin baanu turre. 
Kanaafuu, otoo wanta tokko fedhanii hin fedhu jechuun sadarkaan fedhiin qaamaa fi fedhiin maqaa nama tokko keessatti qaban duraa duubaan akka hin teenyee fi fedhiiwwan lamaanuu dhala namaa muddanii akka qaban kan mul'isu dha. 
Itoophiyaan seenaa ishee keessatti, gaaffii maqaa fi bilisummaa qajeeltoon osoo hin deebisin haftee, fedhiin ukkaamfame akka abidda dibameetti keessa keessasaa qaqqabachaa dhumarratti dhohee qaanqeen isaa yommuu ishee nyaachuûf jedhu haala ajaa'ibsiisaa hedduutiin irraa hafteetti.
Abiddi kun irra-deddeebi'uun boba'ee biyyattiin maraammartoo sodaa jiraachuu wal-irraa hin cinne keessa akka galtu kan ishee taasise daandii fedhiiwwan ukkaamsuuti. 
Fedhii kamiifiyyuu daandiin ittiin keessummaa'u otoo diriirfamuu qabuu fedhicha yoo ukkaamsine akka abidda dibameetti riphee keessa keessaan qabachaa biyyattii akka nyaatu beekuu qabna. 
Fedhiin dhala namaa marti isaa fedhii jiraachuu waan ta'eef fedhiiwwan kanaaf deebii Kennuu dhiisuun jiraachuu dhala namaa yokiin hawaasaa irratti akka qoosuutti lakkaa'ama.
Dandeetti dhala namaa ilaalchisee, gama tokkoon dhalli namaa jireenya isaa keessatti bu'aa-bayiin inni keessa darbu akka seera fiiziksiitti gochaa raawwatamuu fi deebii gochichaaf kennamu yaada jedhu irratti hundaa'a.
Gama biraatiin immoo, dhalli namaa hiree isaa kan murteeffatu “fedhii bilisaa isaatiin kan murteessu uumama bilisaati malee seera maashiniitiin garba bulu miti” kan jedhu dha. 
Dhalli namaa “fedhii bilisaa hin qabu” namoonni jedhan warra dhala namaa karaa ilaalchaa xiin-lubbuutiin (biology) ilaalan yokiin warra dhalli namaa dhiibbaa naannoo isaanii jala galu jedhani dha. 
Akka warra yaadni isaanj hireen dhala namaa dandeettii xiin-lubbuu isaa irratti hirkata jedhaniin, dhalli namaa uumamaan wanta qabatee dhalateen hoogganama kan jedhu dha.
Namoonni uumamaan wanti ajajameef yokiin wanta ta'uu qaban fudhatanii dhufan sana gonkumaa jijjiiruu hin danda'an; waanuma fudhatanii dhufan sana qabatanii, isumaan hoogganamanii jiraatu jedheetu barsiisa. 
Yaadni kun seenaa dhala namaa yeroo dheeraa keessatti iddoo bal'aa kan qabatee fi amma yaadota duubatti hafoo jennee warra waamnu maraaf bu'uura kan buuse dha. 
Garaagarumma namootaa yokiin gareewwan garaa garaa gidduu jiru karaa xiin-lubbuutiin hiika itti kennuun, qabsoo namoonni yokiin gareewwan wal-qixxummaaf taasisan quucarsuuf yaada yokiin ilaalcha meeshaa guddaa ta'ee tajaajile dha. 
Fakkeenyaaf, sochii qabsoo uummatoota gurraachaa kolaasuuf taasifamaa ture keessatti, ka'umsi hafuura mankaraarsitummaa warra adii inni cimaan warri adii uumamaan warra gurraacha akka caalanitti yaaduu isaaniiti.
Hayyuuwwan yaada saayinsaawaa ta'uu dhiisuun isaa mirkanaa'e kana seenessuun garaagarummaa xiin-lubbuu kanaa barreeffamoota barumSaawoo (academic articles) keessatti illee afarsan hanga ammaatti ni jiru. 
Haaluma wal-fakkaatuun, qormaanni cimaan qabsoo mirga dubartootaa dura jirus, dubartoonni uumamumaan dhiiraa gadidha yaada jedhuu fi garaagarummaa dubartootaa fi dhiirota gidduu jiru uumamatti kan sababeessu dha.
Yeroo ammaa kana ilaalchi hiree dhala namaa uumamaaf kennu kunii fi dhalli namaa carraaqii mataa isaatiin hiree isaa akka hin murteeffane taasisu mo'amaa dhufeera. 
Yaadni biraan ilaalcha “dhalli namaa fedhii bilisaa hin qabu” jedhu immoo eenyummaanii fi hireen namootaa wantoota isaan naannoo isaanii waliin “adeemsa gochaa fi deebii gocha sanaaf kennamu keessatti uumamuun malee yaadaa fi fedhi dhala namaan kan uumamu miti” kan jedhu dha. 
Yaadi kun ilaalcha “namoonni garboota naannoowwan isaaniiti” jedhu qaba.
Kana jechuunis, amala nama tokkoo kan murteessu dhiibbaa naannoon sun irratti uumu malee filannoo mataa isaa miti jedhu.
Gama biraatiin, yeroo dhiyootii asitti, yaadni “dhalli namaa hiree isaa ofuma isaatii kan ofiif murteeffatu yookiin ijaarratu dha” jedhu ol- aantummaa argachaa dhufeera. 
Haalli qabatamaa hawaasummaa dhalli namaa keessa jiru heddumminaan dhalli namaa mataansaa kan ijaaree fi adeemsa yeroo keessa wantootuma ofiin ijaare sana deebisee akka seeraan qaamni biraa tumetti ittiin ilaalu uumameera yaadajedhu dha. 
Garaagarummaan uumamaan akka nama tokkootti namoota gidduu akka jiru saayinsiin kan amane haa ta'u malee garaa garummaan gareewwan hawaasaa fi duubatti hafummaan uummatoota garuu haala siyaasnii fi hawaasummaan garichaa itti tolfamerratti kan bu'uureffatu ta'uu isaa ragaa baha.
Kunis ilaalcha dhalli namaa dandeettiin jireenya isaa jijjiiruu harka mataa isaa keessa jira jechuu dha. 
Yeroo dhihootii asiti, dandeettiin sammuu namootaa otoo hin hafin, fedhii fi tattaaffii dhuunfaan taasifamu irratti kan bu'uureffatedha yaadonni jedhan bay‟achaa dhufaniiru. 
Kunis, yaada hireen dhala namaa fedhii bilisaa isaarratti bu‟uureffata jedhu kan jabessu dha.
Akka falaasama ida‟amuutti fedhin bilisaa namaa yerootii gara yerootti kan guddachaa deemuu fi guddinasaa kana keessas humna beekumsaa fi xiin sammuu gabbifachaa kan deemu dha. 
Adeemsi dhala namaas fedhii bilisaa isaanii jabeeffachaa gabrumma naannoo isaanii fi uumama jalaa adeemsa ittiin bilisoomani dha. Kanaafuu fedhiin bilisaa dhala namaa hojiiwwan duraan dursee inni hojjeterratti kan bu‟uureffamu dha.
Namoonni fedhii bilisaa qabu. Fedhiin bilisaa kun garuu, fedhii yookiin eeyyama guutuu miti. 
Hammuma uumama mo‟achaa dhufan fedhiin bilisaa isaaniii jabaachaa deema.
Haa ta‟u malee, fedhiin bilisaa jabaachaa dhufe kun uumama mo‟atu iyyuu hojiin harka namaa deebisee isuma kan mo‟atuu fi fedhii bilisaa isaa kan murteessu ta‟aa dhufeera. 
Fakkeenyaaf, teekinoloojiin jireenya waliigalaa dhala namaarratti dhiibbaan inni fidaa jiru uumama caala fedhii bilisaa dhala namaa kan qoru dha.
Dhalli namaa fedhii bilisaa qaba yommuu jennu, amalli isaa gochaa fi gocha deebii naannoo isaa faana taasisuun hin murteeffamu jechuu keenya miti. 
Wantoonni uumamaa fi nam-tolchee dhala namaa marsanii jiran amala nama tokkoo irratti mallattoo mataa isaanii ni uumu. Haaluma kanaanis, caasaan dhalli namaa diriirsu amala isaa fi jireenya isaa kan bocu ta‟a jechuu dha.
Haa ta‟u malee, dhalli namaa naannoo isaarra kan inni baratu seera fiiziksiidhaan gochaa fi gocha deebiin sammuu isaa dammaqaatti fayyadamuudhaani.
Kanaafuu, uumamaan dandeettii wantoota naannoo isaa irraa baratu filachuu fi hiika itti kennuu, akkasumas fooyyessuu qaba jechuu dha. 
Kana jechuunis, dhalli namaa caasaan siyaasaa akka fedhetti kan isa naannessu otoo hin taane, sammuu dammaqaa caasaalee siyaasaa hiikuu fi micciiru qaba jechuu dha. 
Kunis yaanni libiraalizimii ijaarsa dhaabbilee qofa irratti rarra‟e fagoo akka nu hin deemsisne nutti agarsiisa.
Dhalli namaa wantoota hedduu irratti kalaqqiiwwan ajaa‟iba ta‟aniin dhufee godoo qaroomina amma keessa jirutti haa argamuyyuu malee, fedhiiwwan dhala namaa ammas qixa sirrii ta‟een deebii argachaa hin jiran. 
Ammas dhalli namaa beelaan harca‟aa jira. 
Ammas hanqina wal‟aansaa fi qorichaan gidiramaa jira. 
Ammas wal-ajjeesuu kan hin dhiisnee fi jireenyi isaa adamoo al-kallattii irratti kan hundaa‟e dha. 
Qaroominni dhala namaa maaliif buburree ta‟e? Fedhiin isa tokkoo gaaf guutamu fedhiin isa kaanii akkamitti agabuu bula? 
Jabduuwwan qaroominaa ammana baay‟atan gidduutti gidiraa fi siqiqiin, duutii fi madaa‟uun, imimaanii fi boo‟ichi akkamitti hanga kana baay‟achuun taateewwan guyyaa guyyaa addunyaa kanaa ta‟an?
Hayyoonni hedduun garaagarummaa qaroominaa yookiin sadarkaa misoomaa dhala namaa gidduu jiru qabeenya uumamaa, dandeettii hoggansaa, amala mootummaa, aadaa, dandeettii dhaabbilee, quunnamtii idil-addunyaa fi gita-bittaa wallin sababa hedduu kaa‟aniyyuu, akka ka‟umsaatti garaagarummaan qaroominaa kun uumama dhala namaa ilaalchisee mormii biraa kan kaasisu dha.
ilaalchi„dhalli namaa uumama na ga‟ee hin beekne, Ofittoo,morkataa fi lola jaalatu dha‟jedhu gama tokkoon, ilaalchi „dhalli namaa bu‟uuruma irraayyuu gaarii, tumsaa fi nama biraaf uumama yaadu dha‟ jedhummoo gama biraatiin ajandaa mormii uumaniiru.
Waraana addunyaa tokkoffaa booda, hayyoonni Xiin-lubbuu fi hayyoonni adeemsa jijjiirama suutaa dhiibbaa fi shororkaa‟uu waraanichi isaan irraan ga‟erraa ka‟uudhaan yaada dhalli namaa balaafamaa fi gara jabeessa jedhu fidan. 
Dhalli namaa bineensota biraa dursee qaroomuu kan danda‟es sababa gara-jabummaa cimaadhaan naannoo isaa to‟annaa ofii jala oolchaa dhufeefi jedhu. 
Yaadni obboroo waraana addunyaa tokkoffaatti jalqabame kun yeroo waraanni addunyaa lammaffaa irra caalaatti jabaatee qalbii namoota hedduu bituu danda‟e. 
Addunyaarratti kallattiin siyaasaa komuniizimii gaafa babal‟achaa dhufu, qalbiin hayyootaa uumama wal-tumsaa fi gaarumma dhala namaarratti xiyyeeffachaa dhufe.
Wal-morkii irra wal-tumsuun akka amala uumamaa dhala namaa ta‟etti lakkaa‟uun ni jalqabame. 
Hayyoonni komuniizimii qeeqan immoo yaada komuniizimiin amalli dhala namaa uumamaan ofittoo fi wal-morkaa ta‟uusaa dagate jechuudaan yaada qeeqaa kaasuu jalqaban. 
Yerooodhaan booda fudhatamni yaada libiraalizimii yommuu bal‟achaa dhufu uumamni dhala namaa na ga‟ee hin beekne, ofittoo fi morkataa dha ilaalchi jedhu fudhatama argachaa dhufe. 
Rakkoo guddaan adeemsa dhalli namaa uumamaan akkkanaa fi akkas jedhee murteessuu kun kan ilaalcha siyaasaarraa waraabame ta‟uusaati. 
Ta‟uun kan irra ture garuu faallaa kanaati. 
Uumama dhala namaa ilaalchisuudhaan ilaalcha qabnu sammuu bilisaatiin erga madaalleen booda oto ilaalcha siyaasaa keenya qopheeffannee irra caalaa Sirrii taana turre.
Farda gaarii dura waan keenyeef yaadi waliigalaa uumama dhala namaarratti kenninu adeemsa ilaalcha siyaasaa keenya akka ittiin filatamu taasisnu dha.
Uumamni dhala namaa gaarrummaafis, hammeenyaafis, wal-morkiifis,Wal-tumsuufis, ofittummaafis, namaaf yaaduufis, wal-loluufis, nageenyummaafis, banaa kan ta‟ee fi kallatti kamiin iyyuu dagaaguuf carraa kan qabu dha malee maxxana tokko kan dhaabatu miti.
Dhalli namaa abbaa sammuu cimaati. 
Sammuu isaa cimaa kana gaarummaafis hammeenyaafis dhimma itti ba‟uu ni danda‟a.
Gaarummaaf yoo dhimma itti ba‟e akka namoota gaarummaa isaaniitiin maqaansaanii kaafamuutti; hammeenyaaf yoo itti fayyadame immoo akka namoota maqaan isaanii waan hamaan ka‟uutti fudhatamuu danda‟a.
Ilaalcha ida‟amuutiin, dhalli namaa wal-morkiis ta‟e wal-tumsuu, lolaafis ta‟e nageenyaaf filannoo inni taasisu harka isaarra jira.
Humnaa fi dandeettii amala inni barbaade ijaaruu fi jabeessuu qaba. 
Qaroomina dhala namaa wal-qixxee hin bilchaanne kana fedhiiwwan nama hundaa guutuudhaan guutummaa guutuutti kan bilchaatee fi qaroomina dhugaa akka ta‟uuf dandeettii dhala namaa kana hubachuun dirqama.
Wal-faalleessuu Falaasama Guguddoo Lammeenii
Marii fi mormii amantaa yaadaa Yookiin falaasama yookiin kallattii siyaasaa irratti taasifaman irratti Wal-faallessuun libiraalizimi fi soshaalizimii dhimma xiyyeeffannoon addaa itti kennamuufi dha. 
Wal-hokkorri kallattii siyaasawaa irratti ka‟an heddumminaan kan xiyyeeffatan kallattiiwwan siyaasawaa lamaan kana walitti araarsuuf carraaqqiiwwan taasifaman keessatti dha, Wal-faallessi. 
kallattiiwwan siyaasaa lameen kanaa yeroo hedduu kan maddu Wal-faallessa bu‟uurawoo fedhiiwwan dhala namaa irraa, kessumaa wal- faallessa wal-qixxummaa fi bilisummaa giddu jiru irraa kan ka‟e dha.
Libiralizimiin kallattii Siyaasawaa fedhii dhuunfaa bilisummaa dhala namaatiif dursa kan kennu yommuu ta‟u, soshaalizimiin immoo fedhii waloo wal-qixxummaa dhala namaatiif dursa kennu dha.
Hundeessitoonni amantaa-yaadaa yookiin falaasama libiraalizimii mirga bilisummaa nama dhuunfaaf dursa kan kennanii fi fedhii faayidaa dhala namaa wal-irraa hin cinne dheebuu baasuurratti kan xiyyeeffatan turan. 
Haaluma kanaanis, fedhii dhala namaa qabeenya horachuu fi kuusachuu keessummeessuunii fi hawwii bilisaa fi fedhii isaanii irratti otoo gufuu hin ta‟in, bilisummaa dhala namaa mirkaneessuuf akka dandeessisuuf jecha bilisummaa gabaa labseera. 
Falaasamni libiraalizimii kan uumame yeroo sana harki mootummoota biyyootaa kan aangoorra turanii dheerachuusaa fi waan hundarraatti akka fedhanitti murteessuun bilisummaa siyaasaa fi diinagdee namootaa waan mulqaa turaniif, falaasamni kun aarii irraa kan uumame ture.
Falaasamni aarii akka malee kun fedhii namoota hojjetanii jijjiiramuu fi guddachuu, akkasumas sadarkaa hawwii isaanii bira ga‟uuf carraaqan kan kolaasu harka mootummaati; kanaaf harka kana gabaabsinee kutuu qabna yaada jedhurraa kan dhugeeffatame dha.
Harki mootummaa wal-morkii bilisaa namoota dhuunfaa gidduu jiru mijeessuu fi nageenya namootaa eegsisuu irratti qofa akka murtaawu barbaada. 
Mootummaan birmadummaa biyyaa eegsisuu fi ol-aantummaa seeraa mirkanneessuun ala wanta jiru diinagdee daldaltootaaf akka gadi lakkisu watwaata Gabaan karaa harka lafa jalaatiin madaallii eegaa gara milkaa‟inaatti gulufa; haaluma kanaanis fedhii dhala namaa milkeessaa deema jedheetu yaada.
Fedhiin falaasama libiraalizimii inni guddaan bilisummaa siyaasaa fi diinagdee dhala namaa mirkaneessuu dha. 
Humnoonni aangoo qabatan hum waraana isaanii da‟oo taasifachuun qabeenya lammiillee kan saamanii fi carraaqqii duroomuu lammiilee irratti gufuu waan ta‟aniif, itti gaafatamumma dhabuu aangaa‟oota siyaasaa madaqsuuf kallattii siyaasaa karoorfame dha.
Cunqursaan diinagdee sochii hojjetanii jijjiiramuu lammilee irratti aangaa‟oota mootummaatiin taasifamu, dhiibbaa siyaasaa irraa kan maddu waan ta‟eef, siyaasichaaf mala aangaa‟oota mootummaa ittiin to‟annu uumuufi qabna jedha.
“Warrii libiraalistii” dhalli namaa bilisummaan isaa mirkanoofnaaniif, hojjetee duroomuu fi hawwii wal-irraa hincinnee fi dheebuu jijjiiramaan kan qabame jedhaniitu amanu. 
Uumamasaa bu‟uuraatiin dhalli namaa wanta isa miidhuu fi fayyadu addaan baasee kan beeku, argaa—dhageettii irratti kan bu‟uurreffame, carraan wal-qixaa yoo kennameef wal-qixa hojjetee guddachuu fi jijjiiramuu kan danda‟u dha jedhee amana.
Abjuu hojjetee badhaadhuuf qabu kana kanneen isa jalaa fashaleessan namoota siyaasaa otoo hin hojjetiin jijjiiramuu barbaadanii fi meeshaa waraanaa isaanii abdatani dha jedhee amana. 
Kanaafuu, kaayyoon isaa inni guddaan bilisummaa diinagdee fi siyaasaa namoota dhuunfaa mirkaneessuu dha.
Yeroo yaadni libiraalizimii itti dhalatee fi warraaqsi industirii(industrial revolution) itti geggeeffame yeroo tokko ture; yokiin, warraaqsi industirii ilaalcha libiraalizmii aansuun dhohe. 
Sirni gabaa bilisaa akka abidda saafaatti boba‟e. 
Warri yaada qabanii fi qabeenya qaban, qabeenya isaanii hojiirra oolchu eegalan; bu‟aas hammaarrachuu eegalan. 
Bu‟aa argames deebisani, hojiirra oolchan; bu‟aa dabalataa sassaabbachuu eegalan. 
Awurooppaanis industiriidhaan guutamte.
“Gabaan” warra gabaaf qofa dhiifamuu qaba; mootummaan harka isaa diinagdee irraa Yoo kaase, diinagdeen gabaa ni babal‟ata; qabatamaanis agarsiifama. 
Haa ta‟u malee, bu‟aan dhufe namoota hundumaa fayyadamtoota kan taasisu otoo hin taane namoonni muraasni jireenya qananii akka jiraatan, hedduun immoo bu‟aa argame qooddachuun haa hafuutii kan bira hin geenye ta‟uun isaa ifatti mul‟ate. 
Qabeenyi namoota muraasa harka galee cunqurfamtoonni irra caalaa jireenya gadadoo hamaa keessa cuubamanii mul‟atan. 
Oomishtummaa guddisuuf dhaabbileen oomisha eegalan daa‟imman illee otoo hin hafiin saamicha humnaaf kan saaxilu, warra abbootii lafaatiif qotanii bulan (ciisanyaa) lafaa fi oomisha isaanhi irraa kan dhabamsiisu ta‟uun isaa ifaa-ifatti mul‟ate.
Raawwii kana kan hubatan beektoonni jaarraa l9ffaa fayyadamummaa qixxee dhala namaa gara fuul-duraatti fidan. 
Kaappitaaliizimiin bifa cunqursaa fiwudaalizimii jijjiiruun cunqursamtoonni irra caalaa akka cunqurfaman taasise malee, dhala namaaf wabii ta‟uu hin danda‟u jedhanii labsan. 
Kunis dhalachuu soshaalizimii labse.
Hundeessitoonni ilaalcha yokiin amantaa-yaadaa libiraalizimii kan ka‟an dhimma hundarratti ajajuu mootummoota abbaa irreetu isaanitti hadhaa‟eeti yoo jenne, leellistoonni kallattii siyaasaa soshaalizimii immoo, saamamuu fi qisaasa‟amuu gita hojjettootaati jedhu. 
Hanga warri libiraalistii harka mootummaa gabaabsuuf imalan, warri soshaalistiis harka abbaa qabeenyaa gabaabsuuf socho‟an. 
Hanga warri libiraalistii misoomni dhala namaa kan mirkanaa‟u gabaan yeroo ofiin of-bulchudha jedhanii lallaban, warri soshaalistii immoo sirni awwaalcha Libiraalizimii raawwatamu malee rakkooleenn hawaasaa hin hiikaman jedhan.
Falaasfonni soshaalizimii adeemsi jijjiiramaa fi ammayyumaa dhala namaa yaadaa fi fedhii dhala namaatiin herreegamee kan karoorfame otoo hin ta‟iin, ol-aantummaa qabeenyaa gareewwan muraasaatiin kan uumamee fi fedhiiwwan isaanii kan eegsisu dha mormii jedhu fidan. 
Xiinxala seena qabeessa sirna kaappitaalistii yeroo sana jabaachaa dhufe irratti kennuun, sirnichi “sirna daldala garbaa” bifa isaa jijjiirrachuun as bahe akka ta‟e dubbatan.
Garaagarummaan gooftaa fi garba gidduu jiru; riqichi sirna cunqursaa abbaa lafaa fi warra abbaa lafaatiif qotanii bulan (ciisanyaa) wal-quunnamsiisu darbee ce‟uun abbaa qabeenyichaa fi dafqaan bulaa gidduutti itti fufeera jechuun yaada mormii dhiyeeffatan.
Akka yaada mormii warra soshaalistii kanaatti, hiikni bilisummaa warra libiraalistii dhiphoo fi dogoggor dha.
Libiraalizimiin bilisummaa “hidhaa namaa irraa bilisoomuu” jedhe yommuu hiiku, soshaalizimiin immoo “cedheedha cunqursa caasaa ijaaramaa ture irraa bilisoomuu” jedheetu hiika.
Ifaa-ifatti soshaalizimiin xiyyeffannoon isaa sirni gitaa hafee addunyaa wal-qixxummaan dhala namaa keessatti mirkanaa‟e uumuu dha.
Soshaalizimiin sirni namoonni firii dhama‟inaa fi dafqa isaanii namoota biraaf akka dabarsanii kennan taasisu barbadaa‟uu qaba jedhee amana. 
Sirna garbaa keessatti “garbichi» guyyaa guutuu dhama‟aa olullee, firiin dafqa isaa gooftaa isaatiif ta‟a malee lsaaf miti. 
Haaluma kanaan, sooranni “garbichaaf” guyyaa guyyaan kennamu sun akka guyyaa itti aanu hojii irratti argamuuf qofaa dha. 
Hojjetee argachuu fi qixa firii hojii isaatiin carraa jijjiiramuu hin qabu.
Sirna kaappitaalistiitiinis, gitni hojjetaa “amoolee” guyyaa guyyaan arraabamuun ala amalli namummaa isaa kan isa gaafatu, hojjetee argachuu fi fedhii badhaadhuuf qabu kan isaaf guutu miti. 
Firii dafqa isaatii iyyuu abootii qabeenyaatu jalaa fudhata. 
Oomisha dabalataa omishus omishuu baatus, mindaan isa qaqqabdu “amoolee” dha.
Abbootiin qabeenyaa oomishaaf galtee wanta ta‟u kanneen akka lafaa fi kaappitaala abbummaadhaan qabachuu waan danda‟aniif firii dafqa “garbichaa” fudhachuuf carraa argatu. 
Haala kana jijjiiruufis sirni abbootii qabeenyaaf ajajajamuu fi fayyaduu guutumaan guutuutti dhabamsiifamuu qaba ejjannoo jedhu qabatan. 
Keessummaa maddisiistonni yaada soshaalizimii warri jalqabaa kaappitaalizimiin ofiin of-danqee of-kuffisuun isaa fi karaa irra ol-ba‟een burkutaa‟ee gadi bu‟uun isaa hin oolu jedhanil raajan. 
Kanaafuu, dafqaan bultoonni addunyaa akka wal-cinaa dhaabbatan akeekkachiisan.
Abjuun warra soshaalistiis, paartii irree qabeessaa fi dafqaan bultootaan hoogganamu hundeessuun, irree cimaan sirna awwaalcha kaappitaalizimii saffisiisuu kan jedhu ture. 
Kunis, sirna abbaa irree dafqaan bultootaa yeroof hundeessuun abbootii qabeenyaa balleessuu dha.
Mootummaan warraaqsa akkanaatiin ijaaramus yaad-rimee diinagdee ajajaa hojiirra kan oolchu yommuu ta‟u, abbaan qabeenyaa humnoota oomishaa qabachuu isaatiin dafqaan bultoota buqqisuun akka hin jiraanee mootummaan harka keessa seensisee to‟annaa gochuu irratti kan xiyyeeffate dha.
Yaada kanaan warraaqsonni hedduun biyyoota hedduu keessatti akka taasifaman godhe.
Akka kallattii siyaasaa kanatti warraaqsa cunqurfamtootaatiin yeroodhaaf mootumman abbaa irree uumamuu ol-aantummaa abbootii qabeenyaa balleessuun sirna lammiileen hunduu ittiin wal-qixxaatan uuma.
Yaadni kun biyyoota seenaa Awurooppaa irraa adda ta‟e qabanii fi industiriin itti hin babal‟annetti (fakkeenyaaf, Eeshiyaatti) akka hojjetu taasisuuf sirna oomishaa kaappitaalizimiin duraa yookiin irra caalaan Haala qonnaan bultootaa waliin wal-qabsiisuun xiinxaluuf yaaliin ni taasifame.
Yaalii Falaasama Lameen Walitti Araarsuu
Kaappitaalizimiin akka ilaalcha wal-faallessaa libiraalizimiinis ta‟e soshaalizimiitiin tilmaamame hin taane. 
Warri libiraalizimii akka eeganitti namoota hunda (yookiin yoo xiqqaate harka caala) fayyadamaa taasisuu hin dandeenye. 
Warri soshaalistii akka raaganitti of-danqee of hin kufisne. 
Sirumaa yommuu miini dheedhii fi gabaan jalaa hanqatu addunyaawwan haaraa abuuruun babal‟achuusaa itti fufe. 
Haaluma kanaanis, yaadonni soshaalizimii fi libiraalizimii keessa turan babal‟achuu isaanii itti fufan.
Haaluma kanaanis, yaadonni soshaalizimii fi libiraalizimii keessa turan filannoowwan biros maddisiisuu eegalan. 
Wal-riguun kallattiiwwan siyaasaa soshaalizimii fi libiraalizimii gidduutti taasifame, “bilisummaa” fi wal-qixxummaa” akkamitti walitti araarsina gaaffiin jedhu akka mul‟atee ba‟u taasise. 
Gama tokkoon mootumman “hojiin kee si haa baasu” jedhee guutumaan guutuutti gabaa keessaa harka isaa sassaabbatee ba‟udhaan taa‟ee haa ilaalu yaadni jedhu sun bu‟a-qabeessa akka hin taanee fi fooyya‟insi hanga tokko taasifamee mootummaan gabaa cafaqee harka isaa keessatti qabachuun bilisummaa namoonni hojjetanii badhaadhuurratti qaban irratti miidhaa kan fiduu fi walumaagalatti, misooma kan sakaalu ta‟uun isaa bal‟inaan fudhatama argate.
Rakkoowwan hojjettootaa kanneen hir‟isan kanneen akka gamtaa hojjettootaa, umurii sooramaa, xiyyeeffannaan biyyoonni bilisummaaf kennan sadarkaan dimookiraatummaa isaanii akka biyya Mootummaa abbaa-irree yookiin mootummaa dimookiraatawaatti akka waamaman isaan taasisaa dhufeera. 
Gama biraatiin, xiyyeeffannoon biyyoonni bilisummaaf akka waliigalaatti kennan jireenya gadadoo lammiilee fi gaaffii itti fayyadamummaa haqa-qabeessa ta‟e hiikuurratti kaka‟umsi qaban kan ittiin madaalamu ta‟eera. 
Biyyoota toora dimookiraasiitti ramadaman addaan baafannee xiyyeeffannoo isaan wal-qixxummaaf kennan yoo ilaallen kallattii siyaasa isaanii waliigalaa nu agarsiisa. 
Libiraalistoonni jireenyi gadadoo lammilee kan furmaata argatu badhaadhinni waliigalaa yommuu dhufudha jedhanii amanuu. 
Kanaafis, itti gaafatamummaa negeenya hawaasummaa mirkaneessuu lammileedhumaaf kennuun itti fayyadama wal-qixxeef xiyyeeffannoo gad-aanaa qabaachu isaanii mul‟isaniiru.
Biyyoonni kunniin hojii nageenya hawaasummaa isaanii keessatti xiyyeeffannaan isaanii inni guddaan dhimma lammilee balaaf saaxilamaniif deeggarsa taasisuu malee dhimmi itti fayyadamummaa wal- qixaa hagana kan isaan dhiphisu miti. 
Xiyyeeffannoon isaanii inni guddaan kennaa deeggarsa warra rakkataniif dhiheessuu irratti kan hundaa‟e dha. 
Kennaa deeggarsaarra furmaanni guddaan rakkoo nageenya hawaasummaa hiiku gabaa dha jedhanii aamanu.
Gama biraatiin, biyyoonni aadaa biyyaa jabeessan (conservative) jedhaman nageenya hawaasummaa lammiileef xiyyeefannaa hanga tokko kennuun sirna wabii adda addaa diriirsaniiru. 
Sirnoonni wabii kunniin gumaacha lammilee irratti kan bu‟uureffatanii fi qixa hojjetoonni buusii walitti qabaniin tajaajila wabii karaa ittiin argatan kan mijeessani dha.
Haa ta‟u malee, hojimmaani akkanaa kun dhimma wabii caalu warra buusii caalaa qabuuf kennuu malee, gaaffii haqa-qabeessummaa kan hiikuu fi lammiilee harka-qal‟eeyyii fi hoji-dhabeessa ta‟aniif kan furmaata kennu miti. 
Gaaffii bilisummaa fi haqa-qabeessummaa walitti araarsuun libiraalizimii fi soshaalizimii gidduutti filannoo ta‟uuni dha jedhanii kan yaalan biyyoota soshaal-dimooliraasii hordofani dha.
Kaappitaalizimiin faca‟insa qabeenyaa haqa-qabeessa ta‟e kan hin mirkaneessine akka ta‟e kan amanamu ta‟uyyuu furmaanni isaa hanqinna isaa tooftaa sirriin wal‟aanuu yookiin sirreessuu dha malee barbadeessuu miti jedhanii warra amanani dha.
Soshaal-dimookiraasiin akka ilaalcha nama madaaluuniitti “libiraalizimii kan supu” yookiin “soshaalizimiitti immoo hanguuggii fuulaa dimookiraasii kan haguugu” godhamee ilaalamuyyuu, garaagarummaa bu‟uurawoo kallattiiwwan siyaasaa lameen irraa adda ba‟uun of-danda‟ee dhaabbachuu isa daandeessisiisan ni qaba.
Kallattiin siyaasichaa utubaalee soshaalizimii bu‟uurawoo lameen (murteessummaa diinagdee fi qabsoo gitaa) mormuun murteessummaa siyaasaa fi tumsa gita ce‟u kan bu‟uureffate dha.
Bifa soshaalizimii faallessuun, namni hundumtuu faayidaa ol-aanaa kan argatu barbadaa‟uu kaappitaalizimii irraa otoo hin taane gabbachuu isaa irraa akka ta‟e jala mura.
Kaappitaalli yookiin “qabeenyi ga‟oome” kun harka namoota muraasaa qofa akka hin galle mootummaan dammaqinaan to‟annaa taasisuu akka qabu kan kakaasu dha. 
Gahee mootummaan lammiilee maraaf humna diinagdee bu‟uurawaa fi mijataa ta‟e uumuu keessatti taphachu qabu ilaalchisuun yaadota kennuunii fi gosoota bilisummaa kamiifiyyuu tilmaama wal-qixa ta‟e kennuun isaa adda durummaan libiraalizimii irraa adda isa taasisa.
Biyyoonni kallattii kana hordofan galii mootummaa karaa adda addaa guddisuun, keessumaa, galii gibiraa irratti xiyyeeffachuun hojii qabeenya deebisanii hiruu karaa mootummaa hojjetu. 
Wabii yookiin nageenya hawaasummaa sadarkaa ol-aanaatti eegsisuuf yaalii waan Taasisaniif “mootumoota daaragootii” jedhamuun caqafamu. 
Biyyoonni kunniin hirmaannaa qabeenyaa irratti gahee guddaa kan fudhatanii fi wal-qixxummaa lammiileetiif xiyyeeffanoo kan kennani dha. 
Bu‟aa kanarraa argameenis, biyyoota itti fayyadamni haqaa keessatti mul‟atu ta‟aniiru.
Soshaal-dimookiraasin qulqullina jireenya lammiileef xiyyeeffannoo kennuurra darbuun jireenyi isaanii hangam akka garaa isaan ga‟ee fi hangam akka itti gammadan hordofuun, badhaadhina gabaarra dabarsuun dhimma dhala namaa taasisuuf carraaqqii taasisa.
Haa ta‟u malee, soshaal-dimookiraasiin qeeqa Maarkisiistoota duraanii jalaa hin miliqne. 
Qeeqni irratti dhiyaate kunis, soshaal-dimookiraasiin sirna hojjettoota saamicha humnaaf saaxilu suphuun lammiileen mijuun hanga tokko akka isaanitti dhaga‟amu taasisa male, mirga bu‟uuraa hojjetanii badhaadhuu kan kabachiisuuf miti kan jedhu dha. 
Lammiileen qabeenya kam irratiyyuu qixa fayyadamoo akka ta‟an kan taasisu; qabeenya dhala namummaa harkaa fuudhuun akka bulchaa garbaa gaariitti lammileef wanta nayaatanii fi dhugan kennaa sirna jiraachisu dha jedhu. 
Libiraalistoonni immoo soshaal-dimookiraasiin gibira ol-aanaa irratti kan hundaa‟e waan ta‟eef abbootii qabeenyaa dhuunfaa kan quucarsu, dhiibbaa gibiraatiin dhiphinaan kan liqimsamee fi kalaquuf kan ija hin jabaanne dha qeeqa jedhu irratti dhiheessu.
Dabalataanis, qabeenya namoota muraasaan maddisiisame uummata bal‟aaf bifa sooramaa fi wabii hoji-dhabdummaan waan hiruuf, soshaal-dimookiraasiin itti fufiinsa mirkaneessuu hin danda‟u jedhu. 
Sababa kanaanis, kallattiin ilaalchaa kun keessumayyuu haala qabatamaa biyyoota guddachaa jiraniitiin mootummooni biyyoota akka kanaa qabeenya tasgabbii hin qabne giddu-galeessaa akka hin godhanne qeeqni irratti dhiyaata.
Kallattiiwwan Siyaasaa Biyya Keenyatti Yaalle.
Sochii Barattootaa fi Soshaalizimii.
Biyya keenya keessatti waa‟ee kallatti siyaasaa irratti dudubachuun kan jalqabame yeroo sochiin barattoota gaggeeffamuu eegale keessatti ture. 
Kanaaf immoo sababoota lamatu ture. 
Jalqabbiin haala siyaasa biyya alaa sakata‟uu, Itoophiyaa keessatti dhaabbileen barnoota ol-aanoo babal‟achaa dhufuu isaanii waliin wal-qabatee kan uumama dha.
Gama biraan immoo, yeroon kun yaad-rimee Maarkisizimii, kan maddisiise Kaarl Maarkis erga du‟ee waggoota hedduun booda yaadichi addunyaarratti haala ol-aanaa ta‟een dhiibbaa keessattis leellistoota hedduu horachu isa dandeessiseera. 
Keessumaa warraaqsonni soshaalistii biyya kuubaa fi Veetinaam, akkasumas sochiiwwan barattootaa biyya jarmanii, Iraanii fi biyyoota biroo keessa turan akka salphaatti gara biyya keenyaatti babal‟achuun isaanii waa‟een ilaalcha kallatii siyaasaa siilessituu yookiin qoraasuma qaroomina keenyaa ta‟ee dhufe. 
Biyyi keenya dachee ishee irratti yeroo jalqabaaf dhaabbilee barnoota ol-aanoo yeroo bante sana qalbii keenya yookiin sammuu keenya qulqullu ture sanatti amantaan-yaadaa soshaalizimii gale.
Haaluma kanaan, biyya keenyatti kallattii siyaasa soshaalizimiitiin xinnaaf guddaan afaan ittiin siileffate. 
Muuziqaa kallatti siyaasaa abjuu fakkaatu kanaan otoo ragannuu biyyi keenya haala akkamii keessa akka jirtuu fi rakkoon keenyallee maal akka ta‟e dhaabannee hubachuu hin dandeenye.
Dhimma cunqurfamuu dafqaan bulaa fi daandii bilisummaa dafqaan bulaa akka dhimma keenya isa guddaatti yeroo xiinxallu, haala Qabatamaa biyya keenyaa keessa garuu gitni dafqaan bulaa haa hafuu, fooliinsaayyuu akka hin turre hubachuu daganne. 
Biyyattii keessa baay‟inni industriwwanii hedduu xiqqaa akka turan ni daganne.
Yaadota galaana gamaa lola‟an kallattiidhaan fiduun uummata wagi‟uun machii biyyaalessaa keessa galle yeroo ofirra garagalle ilaallu garuu wantoota hiika hin qabnee fi darbee darbees ta‟u nama kofalchiisan irratti wal-nyaachaa fi wal-ajjeesaa turee. 
Qoricha ta‟a jennee kallattiin siyaasaa biyya alaatii fudhanne, ofumaa deebi‟ee sababa dhibee biraa nutti ta‟e. 
carraaqqiin kallattiiwwan siyaasaa haala qabatamaa biyya keenyaa waliin wal-simsiisnee hiikuuf taasisne, akka kophee lakkoofsa keenya malee bitame keewwachuutti kan ilaalamu ture.
Dhimmichi kophee bituun qofa kan dhaabatu hin taane. 
Sirumaa hanga miila kopheen qixxeessuuf muruutti tarkaanfanne. 
Dammaqina sammuu kallattiiwwan siyaasaa kana haalaan qorachuun murtii irratti kenninu, kan nu fayyadu qofa addaan baafannee kan ittiin fudhannu waan hin horanneef yeroo keenya mormii bishaan hin kaasnerratti dabarsine.
Daandii fedhii fi faayidaa biyya keenyaa miidhu, tasgabbii fi wal-dhaaggeeffachuun keessaa hin jirre waan hordofneef bu‟aan isaa waraanaa fi walitti-bu‟insa waliin wal-gaggalaafachuu ta‟e.
yeroo sana, humnoonni siyaasaa biyya keenyaa hunfi sadarkaa jedhamuu danda‟uun amantaa-yaadaa yookiin falaasama soshaalizimii kana ni tarkaanfachiisu ture.
Garaagarummaan yaadaa gidduu isaanii tures sadarkaa nama dhuunfaatti yookiin dhimmoota murteessoo hin taane qofa irratti kan daanga‟e ture. 
Yeroo kana gaaffiiwwaan ijjoon mirga garee irratti kan daangeeffamanii fi keessumaa gita fiiwudaalii, wal-qixxummaan sabootaa fi amanataawwan gidduutti akka dhufu gaafachuu irratti kan xiyyeeffatan turan.
Hokkorri gaaffiiwwan kun uuman akka haala mijataatti fayyadamuun gara Aangootti kan dhufee fi kallattii siyaasaa wal-fakkaatuun tarkaanfachiisa kan jedhu, mootummaan Dargii gaaffiiwwan ka‟an humnaan ukkaamsuuf yaale.
Kanaafuu, gaaffiiwwan ukkaamfaman dallansuu cimaarraa kan ka‟e bal‟ifamanii fi akka malee ol-kaafamanii boodarra Dargii mataa isaa hanga barbadeessuutti deeman. 
Mirga garee uummatootaa kabachiisuun dirqama barbaachisaa kan ta‟ee fi “faranjiitu fide” jedhamee kan cinaatti dhiibamu miti. 
Gaaffiiwwan ka‟an haala qabatamaa biyya keenyaa waliin wal-bira qabnee qorachuu fi hubachuuf carraaqqii gochuurra, akka yeroo barataa turre sana qormaata walitti firoomsii hojjechuu sana humnaan haala wal-fakkeessuutu irraa mul‟ata ture.
Dhimmicha tasgabbiin qorachuuf, mari‟achuu fi wal-mormuu caalaa yaada guduunfan ija jabummaa fi wal-qoccolloof yeroo itti saaxilamne ture. 
Dhimma hin qorannerraatti yaada guduunfaarra qaqqabuuf jarjarsuun nurratti mul‟ateera.
Warraaqsa Raashiyaa luka lukaan hordofaa maqaa paartii fi akkasumas shororkeessummaan adii fi diimaa otoo hin hafiin garagalchuuf oliif gadi fiiguun keenya cabarratti buqqa‟a nutti ta‟aa otoo jiruu, barsiiftuun ilaalcha kallattii siyaasaa keenya daandii koon fooyyessa jettee kaate. Nutis harka keenya “Das Kaappitaal” fi “Impeeriyaalizimii” ittiin garagalchineen “Gilasnost” fi “Peresterooyikaa” gara hiikuutti galle. 
Gara itti nu jal‟isan maratti akka bishaanii dhangala‟aa diinagdee ajajaarraa gara diinagdee wal-makaatti garagalle.
ADWUI fi Soshaalizimii: Warraaqsa Dimookiraasii, Mootummaa Misoomawaa fi Daandii Haaromsaa.
Mootummaan DArgii kufee yeroo ADWUI‟n aangoo qabate da‟oo fi abukaattoo soshaalizimii kan ture addunyaan Bahaa yeroo harka itti kennatan ture. 
Kanaafuu, ejjannoo ofii fooyyessanii yeroo faana tarkaanfachuun barbaachisaa ture. Jalqabumaa kaasww soshaalizimiitti kan amanuu fi booddeerras soshaalizimii Raashiyaa otoo hin taane soshaalizimii Albaaniyaa hojiirra oolchuu akka barbaadu himaa kan ture, ADWUItiif daandii haaraa barbaaduun dirqama itti ta‟e.
siyaasa biyyittii irratti fooyya‟insa gochuun‟ tarkaanfiiwwan sirna paartilee siyaasa danuu (multi party system) diriirsuuf,yaada bilisaan ibsuuf, wal-ga‟uuf, wal-gurmeessuu fi maxxansa bilisaaf ta‟an ni fudhataman.
Haaluma kanaan, hiriirronni deeggarsaa fi mormii taasifamuu ni eegalan; paartileen haaraas mul‟achuu jalqaban; gulaalchawwanii fi barruulleenis akka urjii samiitti baay‟atan. 
Barreefamooni yaada moggaa qabatan karaa maxxansa dhuunfaa ba‟uu eegalan.
Biyyittiin gara libiraal-dimookiraasiitti ce‟uuf waan kurkurtu fakkaatte. 
Gama diinagdeetiinis, bara Dargii keessa dura diinagdee ajajaa (command economy), boodarras diinagdee makaa (mix economy) keessatti imaammatoonni fiisikaalii (fiscal) fi moniitarii (monetary) fooya‟uu jalqaban. 
Dhaabbileen mootummaan qabamanis suuta suuta gara qabeenya dhuunfaatti dabarfaman. 
Dhorkaawwaniif qoqqobbiiwwan abbootiin qabeenyaa yeroo hin murtoofneef akka hin uumamne taasisan ni kaafaman.
Gosoota diinagdee muraasaan ala hedduun isaanii abbootii qabeenyaa biyyaa keessaa fi biyya alaaf banaa ta‟an. 
Haata‟u malee, jechaanis ta‟e gochaan adeemsa libiraalizimii akka kallatti siyaasaatti hojiirra oolchuuttu hin seenee. 
Sababni isaas, yeroon sun yeroo soshaalizimiin itti kufe qofa otoo hin taane, yeroo biyyoonni Libiraalizimii akka maleetti dhudha‟anii dhugan sun rakkoo keessa galan ture.
Sana caalaa, sarara warraaqsa dimookiraasii aantummaan isaa hawaasa qonnaan bulaaf ta‟e hordofne. 
Imala kallattii siyaasaa dhaaba keenya ADWUI boqonnaawwan afuritti qoodnee ilaaluu ni dandeenya. 
Inni jalqabaa, sochii barattootaa irraa kaasee hanga bara 1977tti isa jirudha. 
Yeroon kun qabsoon hidhannaadhaan taasifamu Tigraay keessatti yeroo ciminaan lafa itti qabate dha. 
Gamtaan sooviyeet Dargii deeggaruu ishii irraan kan ka‟e yeroo “Maa‟o‟izimii”n Chaayinaa akka filannootti dhihaate ture. 
Haa ta‟u malee, walakkeessa bara 1970 keessa, Maa‟oo‟izimiin gita burjaa (bourgeoisie) waliin deeggarsa tooftaa irratti hundaa‟e mul‟isuu isheetiin, xiyyeeffannoon keenya gara soshaalizimii Albaaniyaatti garagale.
Boqonnaan inni lammaaffaa bara 1977 haga 1983 gidduu isa jiru dha. 
Adoolessa bara 1977 hooggansa liigii Maarkisist-Leeninist Tigraayiin warraaqsi dimookiraasii yeroo mo‟ataa ta‟ee itti ba‟e ture. 
Liigichis paartii keessatti, angafa (vanguard) ta‟uun yaad-rimee Maarkisist-Leeninist haala gaariin faarsuu jalqabe. 
Boodarras, ADWUI‟n yommuu hundeeffamu yaada kana fudhate.
Boqonnaan inni sadaffaan bara 1983 irraa kaasee hanga waraana daangaa Itiyoo-Eeritiraatti kan jiru dha. 
Bara 1983 Dargii kuffisuun ADWUI‟n yommuu aangoo qabatu, sararri warraaqsaa ittiin qabsoofne sun akka haaromsa barbaadu ifa ta‟e. 
wal-qoqqooddiin yeroo qabsoo waraana addunyaa Bahaa fi Dhiha gidduu ture diigamuun isaa haaromsa kanaaf qabata ta‟e.
kallattiin warraaqsa dimookiraasii paartii keenyaa jijjiiramuu dhiisu malee, fooyya‟insi siyaasaa fi diinagdee taasifnu garuu gara kallattii libiraaliitti kan jallatan turan. 
Boqonnaan inni afuraffaan immoo tibba waraana Itiyoo-Eeritiraa kan jalqabe dha. 
Wal-borcuun sarara haaromsaa waraanicha dura jalqabamee fi waraanichaan boodas itti fufee gara burjaaja‟uu dhaabaatti ol-guddachuun wal-qoqqooddiin jiraachuu dhaaba keenyaa balaaf saaxilu yommuu itti uumame dha.
Yeroo kanas warraaqsi dimookiraasii dawaa gita hin qabne ta‟ee argame. 
Wal-morkii yaadaa dhaaba keessaa mo‟atee ba‟uun bu‟uurri warraaqsi dimookiraasii sarara dhaaba keenyaa itti ta‟u yeroo itti kaa‟ame dha. 
Warraaqsi dimookiraasii jijjiirama hunde-qabeessaan sirnoota dursa-gabaa, walitti hidhaminsa diinagdee fi hawaasummaa duubatii hafoo, akkasumas ilaalchota siyaasaa kan dhabamsiisu, sirna gabaa bilisaa waliigalaa, haqa qabeessaa fi itti fufiinsa qabuun dimookiraasii inni uumu gara fiixa qaqqabuu danda‟utti geessuun, uummanni bal‟aa fayyadamaa siyaasaa fi diinagdee akka ta‟uuf kan taasisuu fi dimookiraasii qonnaan bulaa abbaa qabeenyaa xiqqoo yookiin kabbartee xiqoo ta‟uunsa ni beekama. 
Sirni keenya gita aantummaa isaa qonnaan bulaaf taasisuun, hayyuu warraaqsaan durfamuun, daandii sirna kaappitaalizimii gabbisuun riqicha gara soshaal-dimookiraasiitti nu ceesisu ta‟uun isaa kaa‟ameera. 
Humni dimookiraasii warraaqsaa ce‟umsa kan dursus qabiyyee sagantaa dimookiraasii guutummaa guutuutti kan fudhate, ilaalcha dimookiraasii cimaa fi guutuu kan qabu ta‟uu akka qabu kaa‟ameera.
Jabinaa fi Dadhabina Warraaqsa Dimookiraasii.
Warraaqsa dimookiraasii sadarkaa yaad-rimeetti yommuu madaallus haa ta‟uu waggoota hedduuf akkamitti hojiirra oolchine gaaffii jedhu yommuu ilaallu akka kallattii siyaasaa kamiittiyyuu jabinaa fi dadhabbina ni qabaata. 
Biyya akka Itoophiyaa irra caalaan uummata qonnaan bulaa qabdu keessatti kallattii siyaasaa qonnaan bulaa giddu-gala godhate ta‟uun isaa jabinasaati. 
Carraaqqiiwwan hedduu jireenya qonnaan bulaa olqabuuf taasifamanii fi bu‟aawwan argamanis akka jabinaatti ilaalamu.
Gama biraatiin, kallattiin siyaasaa warraaqsa dimookiraasii sadarkaa yaad-rimeettis haa ta‟uu akka sadarkaa raawwiitti dadhabbiiwwan irratti mul‟ata ni jiru. 
Wal-faallessuuwwan keessa isaa jiran, dogoggoroonni raawwiirratti hojjetaman, amansiisummaa yaad-rimee yeroo jalqabbii isaa turee fi fudhatamni inni qabu adeemsa yeroo keessa gaaffiin itti ka‟aa akka dhufu taasiseera. 
Wal-faallessi inni guddaan, ilaalchi inni hayyoota siyaasaa “yaada tarkaanfataa” qaban paarticha keessaaas haa ta‟uu mootummaa keessaa, akkasumas hayyoota diinagdee dhuunfaa fi paartilee morkattootaa itti ilaalu jallataa dha. 
Mootummaan biyyittii keessa hanqinni gabaa akka jiru hubachuun, ofittummaanii fi dheebuun namoota dhuunfaa qabeenya horachuu hirmaannaa qabeenyaa haqa-qabeessa ta‟e akka hin uumne hubachuun gabaa keessa harka akka galfattu yommuu eeyyamu, gama biraatiin immoo, hayyoonni siyaasaa kanneen uummataaf quuqamanii fi ofittummaa irraa akka bilisa ta‟anitti ilaaluun isaa yaada wal-faallessaa dha.
Akka adeemsa keessa mul‟atettis sababa hanqina gama mootummaatiin malaammaltummaa fi kiraa sassaabdummaan kan nu agarsiisu faayidaan uummataa namoota dhuunfaa faayidaa isaanii duukaa fiigan qofaan otoo hin ta‟iin hojimaata badaa mootummaatiinis akka butamuu danda‟u dha.
Sirni warraaqsa dimookiraasii keenyaa Kun kaayyoon isaa inni guddaan mirga uummata bal‟aa eegsisuu haa ta‟u iyyuu malee, hayyoota mirga uummataa dhiiban to‟achuun gara daandiitti deebisuuf sirna itti gaafatamummaa seera bilisaa fi ifa ta‟e uumuu hin dandeenye.
Yaadaa Misiima Diinagdee Qofaan Utubamuu Isaa.
Yaadni warraaqsa dimookiraasii falaasama soshaalizimii keessaa waan burqeef, yaadni bu‟uuraa kallattii siyaasaa kana adda durummaan diinagdee irratti xiyyeeffata. 
Kana jechuun rakkoo biyyi qabdu mara diinagdee faana walitti hidhuutu irraa calaqqisa.
Falaasamni soshaalizimii rakkooleen hawaasummaa fi siyaasaa garaa garaa irra keessaan muldhatan hundinuu bu‟aa diinagdeeti jedhee amana. 
Kanaaf rakkoon siyaasaas ta‟e rakkooleen biroo bu‟aa diinagdeeti jedhee yaada. 
Haa ta‟u malee, jireenyi dhala namaa sirna diinagdee qofaan kan daanga‟e miti.
Hojjataan tokko akkuma gara industirii hojjetuutti yookiin baka hojii biraa adeemu; akkasuma, jireenya hawaasummaa keessatti saalaanis haa ta‟u akka gosa hojii isaatti waan itti hirmaatus ni qaba. 
Sirna diinagdeedhaan alatti hidhatni maatii fi hidhatni jireenya hawaasummaa biroon caasaaleen hawaasumaa garaa garaa akka jiraatan taasisu.
Warraaqsi dimookiraasii yaadaa fi ilaalcha misooma diinagdee qofa irratti waan utubameef, rakkooleen siyaasaa fi jeequmsa biyya keessatti uumamaa turan hundi hiyyummaa irraa madda jedhee yaada.
Yoo ta‟es, hiyyummaan sababa tokko qofa malee hundaaf sababa ta‟uu hin danda‟u. 
Utuu hiyyummaan sababa isa guddaa ta‟eera ta‟eeti, hanguma hiyyummaa hirdhisaa dhufne jeequmsi Siyaasaa hirdhachaa fi biyyis nagaa argachaa deemuutu irra ture. 
Kun kan inni nu hubachiisu, uummatni tajaajila hawaasummaa fi diinagdee argachaa dhufe jechuun nageenyis ni bu‟a jedhanii yaaduun dogoggora ta‟uu isaati. 
Dhala namaa bineensarraa wantoota adda isa godhan keessaa tokko fedha wantoota ijaan argamanii dabalatee fedhii garaa garaa qabaachuu isaati.
Fedhiin kunis kan bilisummaa, kan mirga dhala namaa, kan haqaa, kan wal-qixxummaa, kan mirga dubbachuu fi kkf dha. 
Namni tokko fedhiin nyaataa, mana jireenyaa, uffataa, geejjibaa fi bashannanaa waan guuteefiif qofa jeequmsa irraa bilisa ta‟uu hin danda‟u. 
Fedhiin qaamaa isaa qofti waan guuteefiif, hirdhina gama kaaniin itti muldhatu dagachuu hin danda‟u. 
Fedhii nyaataa lammilee isaanii guutuuf mootummonni abbaa irree hedduun utuudhuma ifaajanii dhiibbaa uummata irraa kan itti hammaatuuf dhalli namaa buddeena qofaan waan hin jiraanneefi dha. 
Hiyyummaa mo‟achuu dabalatee bilisummaa fi haqa dhugoomsuu irratti hojiin hojjetamuu qaba.
Rakkoon inni biraa warraaqsi dimookiraasii kallattii ceesisaa ta‟ee otoo jiruu akka kallattii dhaabbataati fudhachuu keenya dha. 
Sanadoota keenya keessatti dabalatee akka mul‟atutti, warraaqsi dimookiraasii akka komunizimii fi sirna kabbareetti sirna mootummaa haala dhaabbataa ta‟een of-gadi dhaabu miti. 
Kaayyoon warraaqsa dimookiraasii hawaasa sadarkaa kaappitaalizimiin dura jiru gara sirna kaappitaalistiitti akka ce‟u gochuun hawaasa haqaa fi dimookiraasii guutuun keessatti mirkanaa‟e ijaaruu dha. 
Haaluma kanaan, yaad-rimichi yeroo Gabaabaa keessatti akka shoollibuu fi soshaal dimookiraasiidhaan akka bakka buufamu kaa‟ameetu jira. 
Ce‟umsa kaappitaalizimawaa ergama deessisuu kan qabu warraaqsi dimookiraasii ce‟umsichaaf dursa barbaachisoo wantoota ta‟an kanneen akka guddina siyaasaa fi diinagdee hanga irraa eegamuun fiduu hin dandeenye.
Diinagdee biyya keenyaa ceesisuu fi yaaliiwwan kaappitaalizimii ijaaruuf taasifaman hangam bu‟a-qabeessa turan jedhanii gaafachuun barbaachisaa dha. 
Gaaffii kana haala fooyya‟aa ta‟een ilaaluuf mootummaa misoomawaa yookiin mootummaa misooma dimookiraatawaa warraaqsa dimookiraasii cinaan hojiitti gale dura ilaaluun barbaachisaa dha.
Mootummaan misoomawaa yaad-rimee biyyoonni Baha Eeshiyaa guddina ajaa‟iba jedhamu akka galmeessisan taasise dha.
Mootummaan misoomawaas akkuma warraaqsa dimookiraasii yaad-rimee ce‟umsaa yommuu ta‟u, irra caalaan diinagdee si‟eessuun abbootii qabeenyaa dhuunfaaf haala mijataa uumuu kan dandeessisu dha. 
Haaluma kanaan gosoota abbaan qabeenyaa dhuunfaa keessatti hirmaachuu hin dandeenyee fi yeroo gabaabaa keessatti bu‟aa baay‟ee fiduu danda‟anii fi gara fuul-duraatti abbootii qabeenyaa dhuunfaaf haala mijeessan irratti mootummaan si‟oominaan hirmaannaa taasisuun diinagdee si‟oomsuuf kan karoorfate dha.
Raawwii yaad-rimee kanaatiin misoomni saffisaa galmeeffame akka ciminaatti yoo fudhatamu, hanga barbaadameen gabaa bilisaa hundeessuu fi seektara dhuunfaa of-danda‟e ijaaruun hin danda‟amne.
Sababa hanqina mootummaa yeroo gara yerootti guddachaa dhufeetiin diinagdeen to‟annaa humnoota muraasaa Jala waan ooleef, abbootiin kiyyoon walitti hidhamanii qabeenya mootummaa saaman akka gar-malee baay‟ataniif daandii saaqe. 
Abbaa qabeenyaa dafqa isaatiin asii fi achi jedhee qabeenya horachuu yaaluuf balballi cufaa ta‟e.
Mootummaan suutuma suuts gabaa keessaa bahaa deema ejjannoon jedhu dagatamee waggoota muraasa keessatti dhaabbile piraayveetayzeeshiniin dhuunfaatti dabarsine kanneen caalan irra deebiin hundeessine. 
Seektara sibiilaa fi seektaroota guguddoo wal-fakkaatan keessatti akka hirmaatan dhaabbileen hundeessine meeshaalee dheedhii alaa dhufan walitti qabuun Televizhiinii suphuu eegalan eegalan jennee burraaqne.
Carraaqqii mootummaan misooma irratti taasisu keessatti gaheen mootummaa seektara dhuunfaan bakka buufamaa haala itti dhufuu fi sadarkaa idil-addunyaatti morkitoota akka ta‟aniif karoorri karoorfanne fashalaa‟ee, adeemsa akana keessa abboottiin qabeenyaa dhuunfaan mootummaan dhiibamanii akka quucaran taasifameera. 
Sababni kun itti ta‟uu danda‟eefis mootummaan faayidaa uummataa fi badhaadhinaaf jedhee to‟annoowwan taasisu akka carraa gaariitti fayyadamuun hayyoonni maxxantoota qaama mootummaa faayidaan isaanii akka hin hafneef saamichi akka itti cimee adeemuf dhiibbaa taasisaniini.
Mootummaan bakkicha yoo abbootii qabeenyaa dhuunfaaf gadi lakkisaa dhufe faayidaan isaanii waan jalaa tuqamuuf, hanga danda‟anitti abbaan qabeenyaa dhuunfaa akka quucaruu fi harka-galfannaan mootummaa akka dabalu barbaadu. 
Warraaqsi dimookiraasii sirna seera bilisaa saamicha kana to‟achuuf nu dandeessisuu fi ol-aantummaa seeraa kabachiisuu dandeessisu waan hin diriirsineef saamtonni seeraa fi danbii akka meeshaatti fayyadamuun saamicha isaanii jabeeffatan. 
Waqtii hojiitti hiikuu yaad-rimee warraaqsa dimookiraasiis haa ta‟uu mootummaa misoomawaa keessatti wanti otoo hin hubatamiin hafe tokko riqicha ceesisaa ta‟uusaanii irraanfachuu yookiin ce‟uudhaaf fedhii dhabuu keenya dha. 
Riqichi bakka jirruu gara bakka biraatti nu ceesisu matumti isaa bakka ga‟umsaa ta‟ee hafe.
Riqicha dafanii fixanii gara sadarkaa hawaasummaa fi abbootii qabeenyaa waaroo guddistummaa hawaasa qonnaan bulaa fi diinagdee uffachuun carraa seektaroota murteessoo ta‟an to‟achuuf carraa waan isaaniif kennuuf hanga danda‟anitti riqicharra dhaabachuun wanta faayidaa isaaniitiif ta‟u qofa akka ari‟atan isaan taasise. 
Riqichis ulfaatinaa fi yeroo baachuu danda‟uun ol akka baatuuf waan dirqameef, dura sosocho‟uu, boodarra immoo babbaqaquu eegale.
Dhuma irrattis, rakkoo jiraachuu biyya keenyaa fi siyaasa keenyaa qormaata keessa galchu keessatti dhidhimne. 
Qonni keenya saffisaan akka hin ceeneef, ilmaan qonnaan bulaa barumsa qaban saffisaan akka industirii mana keessaa fi sadarkaa oomishtummaa giddu-galeessaatti hin guddane; mootummaa malee abbootiin qabeenyaa seektaroota guddina saffisaa fiduu danda‟an keessatti hirmaachuu barbaadan liqii fi dhiyeessiiwwan kana fakkaatan akka hin arganne; walumaagalatti, guddinni diinagdee invastimantii mootummaan ala bu‟uura bal‟aa irratti akka hin hundoofne isa taasiseera.
ADWUI‟n qabsaa‟ee heerri inni raggaasise kaayyoo paartii-danummaa dimookiraatawaa ijaaruuf ta‟uun isaa kan eegame ta‟ee, sagantaan warraaqsa dimokraatawaa keenyaa haala qabatamaa ta‟een faayidaa fi fedhii qonnaan bulaa eegsisuun paartii haadhoo yookiin paartii tokkee jabeessuun dirreen siyaasaa akka dhiphatuu fi ijaarsi dimookiraasii akka quucaru taasiseera. 
Jalqabbiin gaarii adeemsa ijaarsa dimookiraasii keenya bara jalqaba 1980 A.L.I irraa kaasee ture haala hirmaachisaa irra ture irraa suuta suutaan gara dirree siyaasaa dhiphisuutti mucucaate.
Biyya keenya biyya danummaan haqa bu‟uuraa kessatti ta‟etti heera mootummaa keessa mirgoonnii fi qajeelfamoonni kunniinii fi mirgoonni kun akka dhiitamaniif heerri mootummaa paartii danummaa eeyyamu otoo jiruu paartiin haadhoo akka haala mijataa argatuu fi dhaabni mootummaa kamiyyuu ajandaan paartii haadhoo qofti kan itti leellifamu taasiseera.
Sirna Oomishaa Kaappitaalizimii Dura Ture Irratti Qofa Xiyyeeffachuun Sirnoota Oomishaa Biroo Dagachuu dha.
Komiin fuula diinagdee warraaqsa dimookiraasii waliin wal-qabachiisuudhaan kaafaman sirna oomisha kaappitaalizimii duraa irratti kan xiyyeeffatee fi sirnoota oomishaa birootiif kan xiyyeeffannoo hin kennine kan jedhani dha.
Biyya tokko keessa sirnoonni oomishaa garaa garaa jiraachuu ni danda‟u. Sirnoota darban irraa kan asi ce‟anis haa ta‟anii sirnoota oomishaa reefu uumamaa jiran walitti fo‟amanii ilaalamuu baannaan haala ijaarsa biyyittii kallattii tokko qofaan ilaaluun tarsiimoo biyyaalessaa guutuu ta‟e qopheeffachuun hin danda‟amu.
Biyya keenya keessatti babal‟achuu gabaa addunyaa fi teekinooloojiitiin wal-qabatee sirni oomisha kaappitaalistii dagaagaa fi haala hawaasummaa biyyittii murteessaa dhufeera.
Waarraaqsi dimookiraasii irra caalaan qonnaan bulaa irratti waan xiyyeeffateef biyya keenya keessatti sirna oomisha kaappitaalistii uumamaa jiru xiinxalee kallattii kaa‟uu hin dandeenye.
Biyya keenya keessatti dhaabbileen sivil-sarviisii, haqaa fi dimookiraasii dandeettii fi ilaalcha ergama mootummaa misoomawaa gitu qaban hin ijaaramne. 
Haalli qabatamaan biyya keenyaa biyyoota Kibba Baha Eeshiyaa fakkeenyota muuxannoo mootummaa misoomawaa ta‟anii kaafamaniin faallaa kan dhaabbate dha. 
Sababni isaas jabinni guddaa mootummaa misiimawaa dhaabbilee fi birokiraasii cimaa fi itti fufinsa qabu ijaaruu danda‟uu dha.
Adeemsa keessa ilaalchi “mootummaa dimookiraatawaa misoomawaa” ol-aantummaa qabachaa dhufe yeroo “mootummaan abbaa irree misoomawaa” ol-aantummaa qabachaa dhufe illee wanti guddaan inni argate tokko dhaabilee kana, keessumaayyuu dandeettii ol-aanaa fi miira biyyoolessaan,miira aantummaa siyaasarraa haala qulqullaa‟een birokiraasii uumuu danda‟uu isaati.
Dhaabbileen hawaasa siviilii, miidiyaaleen, gaazexeessitoonnii fi bu‟aaleen aartii marti bilisummaan sosocho‟anii hojimaata badaa fi hojiiwwan seeraan alaa saaxiluu fi hojiiwwan haqa-qabeessa hin taane irratti duuluuf mirgi qaban mulqamuun maqaa isaanii duubatti maxxantuu “misoomawaa”jettu kennanii fi sirnicha mamii tokko male akka deeggaran taasifame. 
Kunis, itti gaafatammummaan mootummaa fi to‟annoon akka hin jiraanneef balbala saaqe.
Walumaagalatti, Itoophiyaan jalqaba soshaalizimii, itti aansuun immoo maxxantuu fi qaccee soshaalizimii kan ta‟e warraaqsa dimookiraasii, itti aansuun immoo akka riqichaa libiraalizimiitti ceesisuutti kan fudhatamu, adeemsa mootummaa misoomawaa yaalteetti. 
Gama biraatiin immoo paartileen morkattootaa libiraal-dimookiraasii fi soshaal-dimookiraasii hojiirra oolchuun fooyya‟aa akka ta‟e yaada ni kennu.
Haa ta‟u malee, kallattii siyaasaa kan biraa hojiirra oolchuu keenyaan dura Itoophiyaa gara dimookiraasii fooyya‟aa fi badhaadhummaatti kallatti siyaasaa kanaan dura yaalaman maaliif hanga karoorfameef bu‟a qabeessa otoo hin ta‟in hafan jennee ilaaluun keenya murteessaa dha. 
Soshaalizimiin kutaalee addunyaa keenya kamittuu badhaadhina diinagdee guutuu fi sirna dimookiraasii fiduu hin dandeenye jedhanii soda tokko malee dubbachuun ni danda‟ama.
Karaa faallaa ta‟een badii guddaa qaqqaban garuu wal-qixa miti. 
Biyya keenyatti soshaalizimiin badii hanga sana ga‟u sababa maaliitiin nurraan gahe jennee ilaaluu qabna. 
Mootummaan misoomawaa keessumaa biyyoonni baha fagoo Eeshiyaa guddina ajaa‟ibaa yeroo gabaabaa keessatti galmeessisuu akka danda‟an yaada taasise dha. 
Keessumaa, Kooriyaa Kibbaa, Siingaapoorii fi Hoong Koong seektara diinagdeetti qofa otoo hin murtaa‟iin gama siyaasaatiinis sirna gabbataa uumuu danda‟aniiru.
Mootummaan misoomawaa Itoophiyaa keessatti keessumaa jijjiiramni gama guddina diinagdeetiin galmeessisiise kan jajjabeeffamu dha. 
Haa ta‟u iyyuu malee, gama hirmaannaa seektara dhuunfaa mirkaneessuuf caasaa ce‟umsaa dhugoomsuuttin hanqina bal‟aatu irratti mul‟ate. 
Irra caalaas, bilisummaa siyaasaatiin wanta hin miilkofneef biyya keenya xaxama siyaasaa hamaa keessa seensiseera.
As irratti gaaffiin bu‟uuraa ka‟uu qabu, modelli biyya Chaayinaa fi Kooriyaa Kibbaatti hundeeffama kaampaaniiwwan gurguddoo bu‟a-qabeessa dhuunfaa fi mootummaaf sababa kan ta‟e METEC‟n akkamitti qilee buuse gaaffii jedhu dha. 
Ilaalchi kallattii siyaasaa kamiyyuu kan barumsa irraa fudhanuu fi gaarii isaa fudhachuun isa biraa immoo ofii kan itti guuttannu dha malee yaada ittiin kakannuu fi ittiin daangeffamnu ta‟uu hin qabu. 
Hokkoroonni waggoota shantama darban Itoophiyaa keessa turan beekumsa alaa arganne duuchumatti haala qabatamaa biyya keenyaa waliin walitti buusuun rakkoo uumame dha. 
Sababa kanaanis oollee bullee rakkoowwan keenya kaleessaa akka haaraatti luqquumaa uummatoota gufuun tokko al-baay‟ee isaan rukutu taaneera.
Gama tokkoon namoota warraaqsa dimookiraasii fi mootummaa misoomawaa faarsanii fi siyaasni Bahaa qalbii keenya hawwatu taanee, gama biraatiin immoo libiraal-dimookiraasii fi soshaal-dimookiraasii kan faarsinu, siyaasa Dhihaan kakachaa fi wal-magannaa rakkoowwan biyya keenyaa fi uummata keenyaa ulaagaalee warra faranjii irraa haala bilisa ta‟een madaaluu hin dandeenye. 
Namoonni siyaasa Dhihaa faarsan, siyaasni Dhihaa hojjaa biyya keenyaan safaramee kan nuuf hodhame akka hin taanee fi uffata ergisaa akka ta‟e irraanfataniiru. 
ADWUI kallattii siyaasaa baha fagoo fi Awurooppaabahaa fidee nurratti gadi naqe jedhanii qeeqaa ofiis kallattii siyaasaa Dhihaa keessa seenanii kan guuran hunda furmaata biyyaa gootanii fudhattan malee jedhanii nu wagi‟uuf yaalu.
Kallattiiwwan siyaasaa kana otoo hojiirra oolchinee maaltu uumamuu danda‟a jedhanii sammuu isaanii keessatti yaadaan ilaaluu illee hin yaalee. 
Libiraal-dimookiraasiin ijaarsa aadaa libiraalizimii Awurooppaa irraa kan madduu fi sadarkaa qaroomina isaaniitti safaramee dimookiraasii hodhame dha. 
Hayyuuwwan falaasama libiraalizimii jalqaban mataan isaanii libiraal-dimookiraasiin hubannoo sammuu hawaasaa kan barbaadu dha jedhanii barreffamni isaan kaa‟an otoo jiru, nuuti immoo duuchumatti‟uummanni wanta hojjetu beeka‟ jechaa dhaaddannoo gurratti mi‟ooftu dhageessisna.
Baroota dheeraaf uummataa fi biyya bakka barumsi qaqqabee hin beekne fi waa‟ee nyaata guyyaasaa yaaduurra bilisa hin baane qabannee carraaqqiin siyaasa Dhihaa kallattiin biyya keenyarratti fe‟uuf taasisnu ajaa‟iba. 
Lafa qamadiidhaaf ta‟u otoo hin qopheessiin qamadii facaasuu barbaanna. 
Yommuu akkas ta‟u kisaaraan isaa waan sadiii dha. 
Laftis, sanyiinis, qotee bulaanis ni kasaaru. 
Kisaraan keenyas kanarraa adda miti.
Haa ta‟u malee, leellistoonni ilaalcha kallatti libiraalizimii akka jedhanitti „guddinnii fi badhaadhinni kan dhufu yoo lammiilee gidduu wal-dorgommiin hojjetanii badhaadhuu akka uumamuuf dirree dorgommichaa mijawaa taasisne qofa dha‟ jennee yoo yaadnee fi lammiileen wal-dorgommichaaf haala wal-qixxaataa ta‟een ka‟uu akka qaban yoo daganne rakkoon uumamuun isaa hin oolu. 
Gariin abbaa qabeenyaa jabaa qabeenya gahaa kaleessa kuusate ta‟ee, gariin immoo wanta nyaatu, wanta dhandhamu kan hin qabne hiyyeessa ta‟ee, wal-qixxee haa dorgoman jechuun abbaan qabeenyaa irree cimaa qabu sun hiyyeessa sana akka miciriqsu taasisuurra bu‟aa ce‟u akka hin qabne durumaanuu ni beekaama. 
“Abbootiin seeraas loogii hin godhan; seerichis qixa hojiirra oola” jechuunis madaaliyaaf dorgomsiisuun
Dorgomaa mo‟atu sana dursa filachuurraa addaan ba‟ee kan ilaalamu miti.
Tuullaan hiyyummaa kuufamaa dhufee as ga‟e walii keenya wal-morminee fi wal-gorsinee yaada fooyyaa‟aa wal-qabsiisaa rakkoowwan keenya yoo adeemsaan hiikne malee akaafaa yaadaa fi gocha namoota muraasaa qofaan kan jigfamu miti.
Kuufamni hojii duubatti hafummaa bara dheeraaf otoo hin hiikiin as geenye kun yeroo gabaabaa keessatti salphisnee gara badhaadhinaatti deemuuf, wanta hunda caalaa yaada haaraa gaafata. 
Kanaaf, daandii bilisummaa mataa keenyaa kan dimookiraasiin, haqnii fi wal-qixxummaan otoo hin seela‟iin ittiin mirkanaa‟an baafachuu nu barbaachisa.
Falaasama birmadummaan isaa eegamee fi bu‟uura uumama Itoophiyummaa keenya waliin deemuu fi haala addunyaan keessa jirus hubannoo keessa galchuudhaan rakkoo keenya kan nuuf hiikuu danda‟u antumti itti guuttachaa fi soroorsa kan nuuf hiikuu danda‟u, nutumti itti guuttachaa fi soroorsa kan deemnu, akkasumas kan irratti walii-galluu fi nu gurmeessuu danda‟u nu barbaachisa. 
Falaasamoota addunyaa irratti leellifaman qo‟achuudhaan, yaada nu fayyadu qofa akka barbaachisummaa isaatti foonee fudhachuu fi falaasama rakkoo hiiku tokko qabaachuu nu barbaachisa.
Dr.Birhaanuu Naggaa fageenya xiqqoo Finfinnee irraa fagaattee kan argamtu magaalaa Bishooftuutti bara 1950 dhalatan. 
Umriin isaanii 17 yoo guutu Yuunivarsiitii Finfinnee seenanii barnoota sadarkaa olaanoo barachuu eegalan. 
Turtii isaanii yuunivarsiitii waggaa jalqabaatiin yeroo sana barattoota turan wajjin ta‟uun warraaqsa dimokiraasii fi mirgi dhala namummaa haa kabajamu gaaffii jedhuun ijjoollee hangafa qabsoo warraaqsaa wajjin qabsoo jalqaban. 
Qabsaa‟aa IYAPA ta‟anii osoo jiranii paarticha ifatti qeeqaniiru himannaa jedhuun ji‟ootaaf hidhamanii boodarra gara Sudaan deeman; sana booda waggaa lama turanii koolu-galtummaa gara biyya argatanii Ameerikaa deeman. 
Bara 1983 ADWUIn Itoophiyaa yeroo to‟atu ADWUI wajjin waliigalee hojjechuuf nama biyya galedha. 
Dr.Birhaanuu Naggaa barsiisummaa yuunivarsiitiitti dabalataan daldala irratti hirmaachuun warshaa xaa‟oo ,hoteelotaa fi dhaabbilee daldalaa biroo qabu.
Filannoo bara 1997 irratti Dr.Birhaanuu Naggaa hirmaannaa olaanaa paartiin isaanii gamtaa tokkummaa fi dimokiraasii godheen teessoo mana maree Bulchiinsa magaalaa Finfinnee 138 keessaa teessoo 137 argachuu danda‟aniiru.
Bu‟aa filannoo kanatti aansee Dr.Birhaanuu Naggaa magaalaa Finfinnee kantiibummaan akka bulchaniif paartiin isaanii muudamee ture.
Haata‟u malee firii filannoo hin fudhannu jechuun jeequmsa ka‟een Dr.Birhaanuu akka hidhamaniif sababa ta‟eera.
Dr.Birhaanuun kitaaba isaanii “የነጻነትጎህሲቀድ” jedhu mana amala sirreessaa Qaallittii yeroo turan barreessan.
Kitaabichi bara 1998Eakka lakkoofsa habashaatti biyya Ugaandaa magaalaa Kaambaalaatti maxxanfame. 
Ji‟oota 21 kan ta‟u hidhaa irra erga turanii booda bara 1999 gara Ameerikaa deebi‟aniiru. 
Guraandhala 16/2001 ADWUIn fonqolcha Ginboot-7 geggeessuuf ture fashaleesseera jechuun beeksise.Kanumaan walqabatee namootni 35 hidhaaf saaxilaman.
Baruma sana manni murtii olaanaa Dr.Birhaanuun bakka hin jirretti murtii du‟aa itti murteesse. 
Isaan dabalatee namoota 4 irratti bakka namootni hin argamnetti murtiin du‟aa kan murtaa‟e yoo ta‟u namoonni 33 ammoo hidhaa umrii guutuuf saaxilaman.
Namichi finxaaleyyii sirna tokkee kun Adooleessa 2007 gara Eektiraa deemuun paartii Qabsaa‟ota Bilisummaaf /የነጻነትታጋዮችን/jedhamu ifaan ifatti makamaniiru. 
Yeroon gahee namichi gamni kun paartii siyaasaa biroo dabalatee turtii yeroo dheeraa booda phaagumee 4/2010E.C gara 
biyyaa deebi‟eera. Dr.Birhaanuun kabaja akka malee barbaadu. 
Kabaja argachuuf ammoo aangoo qabachuu akka karaa filannoo hin qabneetti filataniiru. 
Aangoo akka malee kan barbaadu hayyuun Ikoonomiksii kun mootummaa ADWUI keessatti shira aangoo qabachuu si‟a sadi yaalee jalaa fashalaa‟eera. isaanis kanneen itti aananii jiranidha.
Dr.Birhaanuu Naggaa bara 1993E.C yeroo Addi Warraaqsa Uummattoota Tigraay qoqqoodamuu dhaga‟u Finfinnee to‟achuuf yaadee; warraaqsa barattoota yuunivarsiitii Finfinnee(AAU) fakkeessuun duuba taa‟ee geggeesseera. 
Kanaanis walqabatee barattootni mooraa kiiloo afur, kiiloo shan, kiiloo ja‟aa fi EFB barattoota eebbifamoo malee waggaa tokko tokko barumsa isaanii irraa akka adabaman ta‟eera.Magaalaa Finfinneettis saamichi hedduun akka raawwatamu ta‟eera. 
Barattootaa garuu shiricha karaa Dr.Birhaanuu Naggaa akka qindaa‟e kan galeef yeroon erga darbee booda.
Bara 1997E.C filannoo bara 1997f paartii Qinijjiiti dhaabuun,obboo Lidatuu Ayyaalee,obboo Badiruu Huseenii fi kanneen kana fakkaatan uummata Finfinnee amansiisanii dargaggootni hedduun isaan amanuun paartii isaanii filateera.
Magaalaa Finfinnee qofa irratti darbuun garaa kan isaan hin geenye Dr.Birhaanuu Naggaa dargaggootatti tiirummaan akka dhaga‟amu godhanii jeequmsa kaasisan. 
Obboo Lidatuu Ayyaaloo maaliif dargaggoota ficcisiisna jedhanii didanii Paarlaamaa waan seenaniif maqaa Gantuu/ክህደቱ/ itti moggaasanii akka jibbaman irratti duulameera. Dargaggootni Finfinnee hedduus akka du‟anii fi hidhaman 
sababa ta‟e. 
Addi Warraaqsa Bilisummaa Uummattoota Tigiraayis Dr.Birhaanuu fa‟aa hidhe,shirichis fashalaa‟e. 
boodarras mootummaa dhiifama gaafatee erga bahee booda qabsoo hidhannoo akka filannootti fudhachuun qabsaa‟uu eegale.
Inni sadaffaa bara 2010/2011 kan raawwatedha. 
Dr.Abiyyi Ahimadwaamicha nuuf dhiyeessan fudhannee akka Arbanyooch Ginboot-7tti qabsoo nagaa geggeessuuf dhufneerra jedhanii Finfinnee galan. 
Finfinnee seenanii turban tokko osoo hin turiin muuxannoo IYAPA irraa horatan kan tooftaa qabsoo magaalaa geggeessuuf dargaggoota kakaasuun jeequmsa kaasisuun humna Dr.Abiyyi laaffisuun dahoo mootummaa ce‟umsaan aangoo qabachuuf shiran. 
Dr.Birhaanuun shira fonqolcha mootummaa Dr.Abiyyi raawwateen jeneraalota Adda Warraaqsa Bilisummaa Uummattoota Tigraay dallananii fi geggeessitoota OPDO duraa obboo Lammaa Magarsaatti dallanan akka irratti hirmaatan godheera. 
Yeoo jalqabanis dargaggoota Shaggar qarshiin bituun jalqabbii walitti bu‟insaa deeggartoota Adda Bilisummaa Oromoo akka gufachiisan godhame.
Itti aansees walitti bu‟insa qeerroo fi dargaggoota Shaggar akka hulaatti fayyadamuun dargaggoota Shaggar qarshiin bituu fi meeshaa lolaa hidhachiisuun uummattootni Gaamoo Buraayyuu jiraatan akka buqqa‟an taasisan. 
Akvistoota qopheessan Taammany Bayyanaan (maallaqa guuruun filatame),dura bu‟umsaa fi kakaasuun Teedii Afiroo (Guraagee fakkaachuun filame) fi miidiyaan ISAT/ESAT/ ammoo(farra federaalizimii ta‟uusaan filame) ta‟uun akka afarsan taasisan. 
Daandilee Finfinneettis hiriirri guddaa mootummaa Dr.Abiyyi balaaleffatu deemsifame. Baaleenis ta‟u Booleen aangoo argadhu malee kan jedhan Dr.Birhaanuu Naggaa haalayeroof hin beekanmee fi ifa hin taaneenbutamanii akka nama bishaan waraabuu masaraa mootummaatti deddeebi‟uu jalqaban. 
Osoo hin turiinis siyaasa lamummaa Dr.Abiyyi dhaadhessan tarkaanfachiisuuf waan fakkaatu IZEMA(Lamummaan Itoophiyaa Haqa Jaarmiyaaf) kan jedhu kaardii fudhatanii as bahan. Kaardii kanaanis paartota farra federaalizimii sabootaa jaha walitti guuran. 
Obboo Lidatuu Ayyaaloos dhiitichoon qabsoo dirree paartii isaanii keessaa dallaa alatti baasuun gataniiru. 
Har‟a har‟a dhoksaan tarree gorsaa muummicha ministeeraa fi qajeelchaa masara mootummaa keessatti luka tokko galfataniiru.
IZEMAn paartii muummichi ministeeraa hawwan bakka bu‟a ta‟innaa? 
Hawwii ta‟ee hafaa laata? Dr.Birhaanuunis deddeebi‟uu itti fufaniiru. 
Kan biraa dhugaan beekamuu qabu mormuun kan beekaman gaazexeessitoota ISAT(ESAT) kan ariisise Dr.Birhaanuun ajaja  muummicha ministeeraa irraa fudhateen ta‟uu isaati. 
Maallaqa mootummaan appaartaamaan kireeffameefii muummicha ministeeraa faarsaa kan oolan kan akka gaazexeessaa Sisaay Ageenaa maaliif ESAT irraa hin arii‟atamne kan jedhu ibsuu hin barbaachisu.
Afaan waaltessuun adeemsa afaan dubbattoota tokkoon dubbatamu ta’ee loogota garagaraa
ufkeessaa qabu loogota afaanichaa walitti fiduudhaan kan caalatti filatamaadha ykndubbattoonni afaanichaa rakkoo tokko malee ittin walii galu jedhamee yaadamu keessaafilachuun qopheessuu , qinddeessuu fi hammayyeessuun hojiirra oolchuuti.
Kana kan raawwatummoo fayyadamtoota afaanichaa yoo ta’u barruuleen afaanichaan qopha’anii fi
sabqunnamtiileen garaa garaa gahee mataa isaanii qabu . Yaanni kun wirtuu jildii (1995:6)yo
ibsamu “ waaltina afaan tokkootiif barreefamoonnii fi meeshaaleen qunnamtii garaagaraa gahee guddaa qabu” . Yaaduma kana deegaruun Asaffaa Tafarraa(2009 :114) yoo ibsu.
“Moggaasni jechootaa fi yaadachiisni jechoota dagatamanii karaa sabqunnamtiifi galaalchota ykn barruulee garagaraa biroon ummata bira ga’u.Galaalchonni fi barruuleen Afaan Oromookunniinis ergaa isaanii keessatti waaltina Afaan Oromoo irratti ni hojjatu”.
Akka yaada kanarraa hubannutti miidiyaaleen ykn sabqunnamtiilee fi barruulee garagaraawaaltina afaan tokkoo keessatti gahee guddaa akka qabaniidha.Kunis kan ta’u kara
a jechoota waalta’aniifi dagataman salphaatti ummata biraan ga’uun ummatichi afaan isa waalta’aaakka baratanii fi itti fayyadaman gochuutiin ta’a.
Akkuma armaan olitti kaafame waaltina afaan tokkootiif wantoota tajaajila keessaa miidiyaaleen isaan tokko. 
Midiyaa jechuun karaa taatee iddoo murta’aa ykn hawaasa tokkokeessatti uumame meeshaalee teeknoloojii garagaraa fayyadamuun ummata bal’aa biraan
ittiin gahaniidha.Midiyaalee kanniin keessaa miidiyaa tamsaasaa fi miidiyaa maxxansaakanneen jedhaman isaan beekamoodha.
miidiyaa tamsaasaa kanneen jennuun Radiyoo ,Televijiinii fi Midiyaalee Hawaasaa kanneen biroo ta’uu danda’u. 
Miidiyaalee maxxansaa kanneen jennuun miidiyaalee odeefannoo argatan bifa barreessanii maxxansuu fi dubbistoota biraan gahaniidha. 
Miidiyaa kana miidiyaa tamsaasarraa adda kan isa taasisu odeeffannoon miidiyaa kanaan funaaname umrii dheeraa kan turu ta’uu isaati.
Miidiyaalee maxxanfamanii gurra ummataa ykn dubbistootaa gahuudhaan waaltina afaan tokkoo keessatti gahee ol’aanaa qaban keessaa galaalchonni isaan tokko akka ta’an nidubbatama.
Galaalchonni Afaan Oromoo tiin maxxanfamanii bahan muraasa yoo ta’an isaanis :
-Bariisaa ,Oromiyaa fi Kallacha Oromiyaati. Galaalchoonni kunniinis waaltina Afaan Oromoo keessattigahee mataa isaanii qabu. Yaanni kun wirtuu jildii (3ffaa: 126).yoo ibsamu.
“Waaltina afaan tokkootiif maxxansaalee tajaajilan keessaa harki caalu gala
alchaadha. Guyyaaguyyaan ykn torban torbaniin harka namootaa galu, karaalee barreefamaa jechootaa fi caasimaanergaa dabarsu, baruumsas kennu. 
Bariisaa Oromiyaa fi kallachi Oromiyaa gaheen isaan waaltinaAfaan Oromoo keessatti qaban salphaa miti
”.
Akkuma armaan olitti tuqame galaalchota Afaan Oromoo waaltina Afaan Oromoo keessatt gahee guddaa taphachaa jiran keessaa gaazexaan bariisaa isa tokko yoo ta’u qorannoon kunis kan irratti xiyyeeffatu gahee gaazexaan bariisaa waaltina Afaan Oromoo keessatti qabu ibsuudha.
Gaazexaan bariisaa gaazexaa yeroo jalqabaatiif Afaan Oromootiin barreefamee maxxanfame yoo ta’u yeroo ammaa kana torbanitti altokko dhaabbata Pireesii Itoophiyaatin maxxanfamee gurraummataa gaha.
Bariisaan gaazexaa Afaan Oromoo tiin jalqaba qophaa’e ta’uu isaatiin
hundeeffama isaa irratti hayyoonni hedduun yaada kennanii jiru. Engidawork Taddesse (2015:115) yoo ibsu
“Aweekly News paper established in 1976 barisa was operated to 39
years the news paper isowned by Ethiopia press agency covers issues on politics, national news, International news,Arts culture letters, Intertainement
and others in oromiffa”. 
Akka yaada armaan olii irraa
hubannutti Bariisaan gaazexaa Afaan Oromoo bara 1976 hundeeffamee torbaanitti al tokko gurraummataa gahuudha. 
Xiyyeeffannoon isaas siyaasa, diinagdee, aadaa, hawaasummaa, oduu biyyakeessaa fi biyya alaa artii ispoortii fi dhimmoota garagaraa biroo ofkeessatti qabata
Kana males yaaduma kanaan walfakkaatu Adunyaa Fayyisaa (2007:15) semu (1980)wabeeffachuun yoo ibsu. Barisa was established on September (12:1975) by private entrepreneurand made public media in February (1977) since the being of federal government paper published on this language by Ethiopian press agency the paper has remained for over 30 thesolve news paper on this language, with this focused on political, social and Economic issuesnow it has circulation of 12.000 copies its published weekly.

Badhaasa hoggansa Afriikaa cimaa milkaa’ina hojii Ashaaraa Magariisaatiin Ministirri Muummee Dr.Abiyyi Ahimad argatan hojicha caalaatti itti fufsiisuuf kaka’umsa guddaa kan uume ta’uu Biiroon Qonnaa Oromiyaa beeksise.
Biirichi badhaasichaafi milkaa’inoota hojiilee gurguddoo sektarichaa bara kanaa hanga yoonaa ilaalchisuun tibbana miidiyaaleef ibsa kenneera.
Ibsa kana kan kennan Hogganaan Biirichaa Obbo Geetuu Gammachuu mul’ata Minstira Muummee kan ta’e hojii misooma Ashaaraa Magariisaarratti akka biyyaattis ta’e naannoo Oromiyaatti waggoota arfan darbanitti hojjetamaniin biqiltuuwwan akaakuu garaagaraa biliyoonni 25 ol sadarkaa Itoophiyaatti dhaabamaniiru jedhnan. 
Kana keessaas biliyoonni 13.6 Naannoo Oromiyaatti kan dhaabaman ta’uufi ummanni naannichaa hojii kanarratti shoora olaanaa bahateera,
bahachaas jira jedhaniiru. 
Hojiilee misoomaa gama kanaan hojjetamaniinis uwwisni bosonaa waggoota afuriin dura % 18 irra ture yeroo ammaa % 26.6 ga’uu himaniiru. 
Kana malees, hojiin kun oomishtummaan akka dabaluufi laggeen gu’anii turan deebi’anii akka burqan gumaachaa jira jedhaniiru.
Rakkooleen jijjiirama qilleensaan walqabatanii mul’achaa turanis hir’achuu jalqabuus Obbo Geetuun eeraniiru. 
Biqiltuuwwan dhaabaman kunuunsuuf xiyyeeffanna kennameenis yeroo ammaa naannoo Oromiyaatti latinsi biqiltuu % 88.3 qaqqabeeras jedhaniiru.
Hojiin hannaafi hojimaata badaa hidda gadi fageeffate diiguu jalqabame abdii kan jedhan Af-Yaa’iin Aadde Sa’aadaa Abdurahimaan.
Hannaafi hojimaata badaa hidda gadi fageeffate guddina b i y y a a r r a t t i dhibee hammaataa ta’ee jiru dhabamsiisuuf hojiin abdii kan namatti horu yoo ta’u, warreen harkisaanii kanaan faalamaa ta’e ajandaawwan boqonnaa dhowwuuf carraaqqiin milkaa’u jedhan.
Hoggantooti fincila siyaasaa, tarsimo guddichii fi duulli isa milkeessuuf godhamu akka wal fudhataniif yeroo hundaa haala gamaggamuu qaban.
Qabsoon akka silaa barbaadametti deemuu dhiisuu ni mala. Haalli yeroo akkas tahu tarsiimoo keessaa isa kam akka jijjiirrachuun 
barbaachisu xiinxaluu feesisa. 
Maal yoo godhame humnaa fi hamilee finciltootaa jabeessaa fi cimsaa deemuun danda’ama? 
Haala akkasi keessatti waanti godhamu qabu: rakkoo jiru dafanii adda baafachu, xiinxala bilchataa godhachuu, dirqama namootaa geeddaruu, humna haaraa itti dabaluu, daandii qabsoo itti godhan gara biraa faluu taha. Erga sakkatta’aa fi jijjiirraa kana godhame karoorri bahu dafee hojii irra ooluu qaba. 
Gama kaaniin ammoo qabsichi furga’ee, abbaan irree yeroo tilmaamame dura gara kufaatiin deemaa jira yoo tahe, maal yoo godhan dimokraatooti injifannoo argame jabeeffachaa diigamu abbaa irree xumuran gahu? 
Deebii gaaffii kanaa boqonnaa itti aanu keessatti ilaalla. 
Diddaan siyaasaa xixxiqan walitti kuufamanii milkii yeroo galmeessan, hawaasi hamilee horateen humni isaa jabaatee akka abbaan irree tohachuu hin dandeenya taasisa. 
Duula diddaa kana irraa akkamitti akka tumsa dhorkatani fi fincila finiinsan muuxannoon argama. 
Muuxannoon akkasitti argamu tarkaanfii isa maayii ummatni walii galatti fudhatuuf gudda gargaara. 
Akka boqonnaa sadaffaa keessatti ibsame abbaan irree humna qabeessa tahuuf ummatni ajajamuufii, tumsa kennuufii fi tole jedhee buluufii qaba. 
Abbootiin irree madda aangoo isaanii kana yoo hin qaban tahe dadhabanii dhuma irratti diigamu. 
Kanaaf, deggersa dhorkachuun abbaa irree caccabsuuf qabxii isa baayyee jabaa dha. 
Yoo barbaachisaa tahe, akkaataa diddaan siyaasaa madda aangoo abbaa irree soofu irra deebi’anii ilaalu dha. 
Aangoo karaa siyaasaa fi seeraa abbaan irree ummata irratti qabu sharafuun kan jalqabamu ajajamuu diduudhaan taha. Ummata biraa deggersii fi abbomamuun abbaan irree qabu yoo guddaa tahe aangoon isaas akkasuma jabaa fi cimaa taha. 
Diddaan moralaa tarkaanfii dhaan yeroo mul’atu jireenya abbaa irref gudda sodaachisa. Tumsaa dhorkachuu fi ajajamuu diduun madda aangoo abbaa irree guddaa dadhabsiisa. 
Maddi aangoo jabaan gara biraan dhala-namaa ti. Kunis baayyinaa fi ayinaa namoota ykn gartuulee abbaa irreef hojjatan, tumsan, abboomamanii fi gargaaranii dha. 
Yoo ummata keessaa namootii baayyee tumsa dhorkatan mootummaan sun rakkoo guddaa keessa seena. 
Fakkeenyaaf yoo hojjattooti mootummaa hamileen guutummaatti hin hojjataman tahe, yoo hojii dhaquu 
dhiisani mana oolan, caasaan bulchiinsaa ni jeeqama. 
Akkasumas yoo namooti ykn gartuuleen tumsa dhorkatan warra hojii ogoomte hojjatan tahe abbaan irree guddisee laaffata. Dandeettiin murtii bilchaataa dabarsuu fi imaammata baasanii hojii irra oolu ni xiqqaata. 
Yoo dhiibbaan karaa qorqalbii fi idolojii kannen akka ummatni abboomamuu fi mootummaa akka deggeran godhan laaffate, ummatni daran akka diduu fi tumsa dhorkatu hamilee jabeessa. 
Abbaan irree qabeenya biyyaa harkaa qabaachuun humna isaa ni jabeessa. 
Yoo maddi maallaqaa, sirni dinagdee, qabeenyi uumamaa, geejjibaa, fi wal qunnamtii tohannoo abbaa irree jalaa bahani haga tokko harka mormitootaa galan, maddi aangoo abbaa irree hafan kaan illee ni dadhabu, salphaatti bakkaa ka’u. 
Hojii dhaabuu, finciluu fi dinagdee, qunnamtii fi geejjiba haga tokko 
tohannoo jalaa baasuun mootummaa sana ni dadhabsiisa. 
Akkuma amma dura ibsame, hundeen aangoo abbaa irree warra isa irratti fincilanii ajajamuufii didan sodaachisuu, hidhuu fi adabuu danda’uu isaa ti. Maddi aangoo isaa kun karaa lama dadhabsiifamuu danda’a. 
Tokkoffan, yoo ummatni sababa finciluu isaattin gaaga’ama irra gahu fudhachuuf of qopheesse, akeeki abbaan irree ummata humnaan rukutee fi sodaachisee jilbeeffachisuu ni fashala. 
Lammaffaa, yoo humni waraanaa fi polisii finciltootaaf mararfannoo agarsiisan, akka namtokkeetti ykn gartuu dhaan ajaja finciltoota rukuti, itti dhukaasi, ajjeesi fi hidhi jedhu hojii irra oolchuu didanii dha. 
Yoo humni waraanaa fi polisii abbooti irree ajaja ummata irratti tarkaanfii fudhachuu hojii irra oolchuu didan, abbaan irree haala hamaa keessa jira jechuu dha. 
Xumuruudhaaf, aangoo fi dandeetii abbaa irree jabaa laaffisuu fi bakkaa kaasuuf, tumsa dhorkachuu fi diddaa wal irraa hin citne godhuu gaafata. 
Abbaan irree madda aangoo isaa sharafamaa jiruu bakkatti deebifachuu hin danda’u yoo tahe ni laaffata, maayii irratti caccabee unkutaawa. 
Kanaaf, warri fincila ummata hogganan yoo qaroo tahan madda aangoo abbaa irree gogsuu irratti qiyaafatanii hojjatu.
Diddaan siyaasaa jalqabame; fi dhaabbileen hawaasummaa, dinagdee, aadaa fi siyaasaa akka jabaataa fi walaba tahun walitti kuufamee dimokraasii bal’isaa, tohannoo abbaan irree godhu shuntursu. 
Akka dhaabbileen hawaasaa jabaataa deemaniin waanti abbaan irree fedhu laaffataa deemu; ummatni tohannoo abbaa irree jalaa bahaa deema. 
Bilisummaa babal’ataa deemu kana abbaan irree ugguruu yoo yaale, ummatni qabsoo karaa nagaa godhu finiinsuun injifannoolee argame ittisa, kun ammoo abbaa irree irratti qabsoo haaraa kaasa ykn kan jiru jabeessa. 
Injifannoo argame jabeessuu fi dhaabbilee barbaachisan ijaaraa deemuun bilisummaan akka hin hafne dursee labsa. 
Kufaatiin abbaa irree kan hin hafne taha. Medaalli aangoo hawaasa keessa jiru waan geeddarameef sirni dimokraasii gad dhaabbachuun kan of duuba hin fonqolchamne taha. 
Kanaaf fakkeenya gaarii kan tahu bara 1970ta fi 1980ta keessa biyya Poland keessatti diddaa ummatatiin injifannoo argamee dha. 
Waldaan Kirstaanaa Katolikii guddaa arihatamu illee warra komunistiif jlbeenfatee tohannoo isaanii jala galee hin beeku. 
Bara 1976 keessa hojjattootii fi beektooti gartuu xiqqoo Koree Ittisa Hojjattootaa (Workers Defense Committee) jedhamu dhaabanii politikaa barsiisuu fi babal’isuu eegalan. 
Jaarmayaan “The Solidarity Trade Union” jedhamu ammoo bara 1980 seeraan beekame. 
Qotee bulaan, barattooti, fi gartuuleen hawaasaa 
kaan jaarmayaa walaba mataa isaani dhaabbatan. 
Warri komunistii gartuuleen kun ijaaramuu oggaa hubatan, bu’urri aangoo geeddaramuu isaa arganii jaarmayaa “Solidarity” seeraan dhorkani seera waraanan biyya bulchan. 
Bulchiinsa seera waraanaa (martial law) jalatti hidhaa fi arihatamuu guddaan irra gahu illee jaarmayooti hawaasuu dalaguu itti fufan. 
Fakkeenyaaf gaazixaalee fi barruuleen adda addaa dhoksaan maxxanfamuu itti fufan. 
Manni maxxansaa kitaabotaa dhoksaan hojjatan kitaabota dhibbootaan lakkaawamu maxxansanii baasan. 
Barreessitooti beekamoon barruu warra komunistii irratti barreessuu fi mana maxxansaa isaanitti dhimma bahuu lagatan. 
Sochii fakkaataan hawaasa keessatti itti fufe. 
Mootummaa waraanaa Jaruselski jalatti, hawaasa mataa irra malee keessa akka hin seennetti ibsamaa ture. 
Qondaaloti mootummaa wajjira ni seenu. 
Mootummichi tarkaanfiilee akka hidhuu, ukkaamsuu, mana maxxansaa cufuu, fi kkf fudhatu illee abbaan irree sun hawaasicha tohachuu hin dandeenye. 
Ficnillii fi diddaan ummataa sadarkaa sana irra oggaa gahe, kufaatiin abbaa irree guyyaa lakkawata malee kan xumurame tahe. 
Osuma abbaan irree barcuma bulchiinsa mootummaa irra jiruu, cinaa isaatti mootummaa dimokraatawaa dhaabuun ni danda’ama. 
Kun tahuun, dorgommii ummatni mootummaa isa kamiif akka amanamu, deggeruu fi tumsu dhalcha. 
Akkuma bubbuluun abbaan irree ulaagaalee mootummaa isa taasiisu dhabaa deema. 
Dhuma irratti mootummaan dimokraatotaa kan cinaan hojjatu guutummaatti bakka abbaa irree fudhate gara sirna dimokraasitti cehama. 
Yeroo cehumsaa kana heerri biyyaa wixinamuu fi filmaati gaggeeffamuutu dalagama. 
Yeroo ijaarsi hawaaasaa jijjiramaa jiru kanatti diddaa fi tumsa dhorkachuun finiinuu danda’a. 
Hoggantoti humnoota dimokraasii jalqaba irraa kan mataatti qabachuu qaban, yeroon itti diddaan dhimma filame irratti godhamu irraa gara diddaa walii galaa kan ummata hundaa hirmaachisu akka dhufuu dha. 
Diddaa walii galaa kana uumuu, ijaaruu, fi bal’isuu dhaaf yeroo akka fudhatu beekamuu qaba. Waggooti dheeraa illee gaafachuu mala. 
Haga diddaa isa dhumaa gahamutti, duula diddaa akeeka siyaasaa beekamaa tokkof qindeeffamu qaba. 
Ummatni sadarkaa hundaa jiruu, lakkobsa guddaa dhaan, keessaa hirmaachuu qaba. 
Diddan ykn fincilli kun murannoo fi naamusa cimaan yoo finiine, dadhabiinsi abbaa irrumaa salphaatti dirree baha. 
Diddaan siyaasaa cimaa fi dhaabbileen hawaasaa walabni jiraachuun walitti eda’amanii humnoota dimokraasiif akka hawaasa addunyaa biratti dhaggeetti argatan taasisu. 
Akkuma Poland keessatti tahe, hawaasi fi diplomaattooti addunyaa mootummaa sana abaaruu, lagachuu fi wixii irra kaa’uu jalqabu. 
Hoggantooti diddaa ummataa abbaan irree battalatti kufuu akka danda’u sammuu keessaa qabaachuu qaban. Haalli akkasi bara 1989 Jarmanii Bahaa keessatti tahee jira.
Haalli akkas kan tahuu danda’u yeroo ummatni guutummaatti tumsuu didee, aangoon abbaa irree hundee dhaan gu’uu dha. 
Haalli akkasi yeroo hundaa kan hin argamne tahu illee karoora yeroo dheeraa qabsoof karoorfamu keessa galchuun barbaachisaa dha. 
Kunis itti qophaa’uuf nama gargaara. 
Yeroo bilisummaaf qabsoo godhan injifannoon waanuma xiqqaa tokko irratti yeroo galmaa’u ayyaaneffachuu fi gammaduun barbaachisaa dha. 
Warri injifannoo sana galmeessan badhaafamuu qabu. 
Ayyaaneffachuun godhamu qabso fuuldura jiru akka hin irraanfachifnetti of eeggannon tahuu qaba. 
Warri tarsimo guddicha karoorsan, akka abbaan irree gara biraan hin dhalanneetti, qabsoon sun mikiin xumuramee, sirni dimokraasii gad dhaabbuuf iggitti kan jedhan dursanii tilmaamuu qaban. 
Xumura qabsichaa irratti, dimoktaatooti akkaataa abbaa irrummaa irraa gara mootummaa yerootti cehamu itti qabamu irratti dursanii itti yaaduu qaban. 
Mootummaa haaraa hojjatu daddaffin ijaaruu irratti hojjachuu barbaachisa. 
Mootummaa duraani kan namooti haaraan itti geeddaraman tahuu hin qabu. 
Caasaa mootummaa keessaa qaama kam akka diigamuu qabuu fi qaamni kam akka turfamuu qabu dursanii herreguu feesisa. 
Fakkeenya caasaan polisii kan farra dimokraasii tahe battalatti diigamuu qaba. 
Caasaa mootummaa guutummaatti diiguun jeequmsa hin barbaachifne uuma, ykn abbaan irree haaraan akka as bahuuf karaa saaqa. 
Mootummaan abbaa irree oggaa kufu qondaalota isaa maal goona kan jedhu irratti dursanii yaada qabaachu feesisa. 
Fakkeenyaaf abbootiin irree fuula abbootii seeratti dhihaachuu qabuu? 
Akka biyyaa bahaniif ni eeyyamamaa? 
Injifannoo booda biyyicha deebisanii ijaaruu fi dimokraasii gad dhaabuuf akeeka diddaa sana osoo hin faalleessine malli adda addaa maaltu jiraa?
Dhiiga dhangalaasuun tasumaa hin barbaachisu. 
Kun sirna dimokraasii gad dhaabbatuuf 
jirutti gufuu guddaa taha. 
Yeroo abbaan irree dadhabuu fi caccaabuu jalqabu karoorri ifaan akkaataa gara sirna dimokraasitti itti cehan lafa jiraachuu qaba. 
Karoorri akkasii jiraachuu gartuun gara biraa fonqolchaan akka aangoo mootummaa hin qabanne dhorka.
Sirna mootumaa dimokraatawaa heera irratti hundawe kan mirga siyaasaa fi namtokkee kabaju gad dhaabuuf karoorri qophaawuu barbaachisaa dha. 
Injifannoon wareegama guddaan argame karoora dhabuu dhaan akka hin 
fashallee godhuu feesisa. 
Abbootiin irree ummata aangawee fi jaarmayaa dimokrasii jabaate, kan ofii tohachuu hin dandeenye oggaa argan barri isaanii akka dhumatetti fudhatu. 
Ummatni baayyinaan bahee diddaa ogaa agarsiisu, hojii dhaabu, manaa bahuu didu, hiriira diddaa guddaa bahu, fi tarkaanfiilee diddaa fakkaataa fudhatu caasaa fi jaarmayaa abbaa irre akka hin hojjanne taasisa. 
Diddaa fi tumsa dhorkachuu bilchinaan qindaawe kun yeroo dheerina keessa abbaa irree humna dhorkatee dimokraatooti qabsoo karaa nagaan akka injifatan taasisa. 
Abbaan irrummaa fuula ummata dideetti caccabee unkutaawa. 
Qabsoon akkasii yeroo garii hin milkaawu taha.
Yokaan salphaatti hin tahu. 
Yokaan dafee hintahu. 
Kan yaadatamuu qabu lola injifannoon xumuramee kan kufantu danata. 
Haata’u malee, diddaan siyaasa carraa injifannoo fi milkiin xumuramuu ni qaba. 
Carraan sun gabbifamuu fi cimuu kan danda’u, akkuma amma dura ibsame, qaroominaan tarsimoo guddicha lafa kaa’u, karoora tarsimawe baafachuu, jabina, naamusa cimaa fi abdii guutuun gootumaan hojjachuu barbaachisa. 
Abbaan Irrummaa diigamuun gammachuu guddaan kan ayyaaneffatamuu dha. 
Ummatni yeroo dheeraaf dararamaa turee fi wareegama guddan qabsoo godhe injifate yeroo itti gammaduu, bashannannuu fi walii kuudhuu dha. 
Warri qabsoo godhe injifannoo siyaasaa galmeesse fi ummatni bal’aan ofitti boonuu qaba. 
Warri qabsoo godhe hundi lubbuun jiraatee guyyaa kana hin argu. 
Warri wareegamee fi lubbuun jiran hundi, gootota seenaa jijjiiranii bilisummaa fidan jedhamanii yaadatamu. 
Akkanas tahee ammoo yeroo of eeggannoo laaffisan miti. 
Diddaa siyaasaatiin abbaa irrumaa diiguun injifannon argame nama daguu hin qabu. 
Kufaatii abbaa irree booda jeequmsa dhalatuun mootummaan cunqursaa haaraan akka hin dhalannef of eggannoo cimaa godhutu barbaachisa. 
Hoggantooti fincilaa sun dursanii cehumsi gara dimokraasi haala tasgabba’en akka tahuuf of qopheessuu qaban. 
Caasaaleen abbaa irruummaa diigamuu qaban. 
Dimokraasii cimaa ijaaruuf heera fi seera irratti hunda’an caasaa tolchuu feesisa. 
Abbaan irree akkuma kufeen battaluma sanatti hawaasi gara dimokraasitti dhibdee tokko malee 
ceha jedhani amanuun hin tahu. 
Abbaan irree caccabee unkutaa’uu jalqaba malee dhuma miti. 
Itti aansee fedhii namootaa fi hawaasa jijjiiruuf bilisummaa argametti dhimma bahanii yeroo dheeraaf hojjachuu gaafata. 
Rakkoon siyaasaa, dinagdee fi hawaasummaa cimaan yeroo dheeraaf itti fufa.
Rakkoo kana buqqisuuf tumsaa fi hirmannaa ummataa fi gartuulee adda addaa gaafata. 
Sirni siyaasaa haaraa diriiraa jiru, namooti ilaalcha garagaraa qaban biyya ijaaruu fi imaammata dagaaginaa diriirsuu keessatti carraa akka qabaatan godhuu qaba. 
Aristotle bara dheeraan dura “ cunqursaan tokko cunqursaa gara biraatti geeddarama” jedhe jira. 
Seenaa addunyaa keessaa mootummaan cunqursaan tokko kufee namooti garii fi gartuuleen carraa dhalatetti dhimma bahanii yeroo aangootti ol bahanii gooftaa haaraa tahan kan akka biyya 
Farnsaa (Jacobins fi Napoleon), Iraan (Ayatollah), Burma (SLORC), keessatti tahe ragaa guddaa dha. 
Fedhii fi hawwiin gooftoota haaraa adda adda tahuu mala. 
Garuu itti bahi isaa tokkuma. 
Abbootiin irree haaraan isa duraan ture caalaatti hammenyaa fi tohannoon gadhee tahuu danda’u. 
Osoo abbaan irree hin kufin, miseensoti sirna isaa, qabsoon dimokraasiif godhamu akka fiixa hin baaneef fonqolcha gaggeessun gufachiisuu yaaluu malu. 
Fonqolcha kanaan abbaa irree buufne jedhani labsu, garuu sirnuma isaa haaromsanii itti fufuu barbaadu. 
Sirna haaraa gad dhaabbataa jiru fonqolchuuf yaali godhamu karaan itti ittisan ni jira. 
Akkaataa ittisa itti godhan irratti beekumsa qabaachuun akka fonqolchi hin kaane ni hanqisa. 
Qophii jalqabuun iyyuu ittisa taha. 
Akkuma fonqolcha gaggeessaniin, warri mootummaa fonqolche sun, bulchiinsa itti fufuuf beekumsa argachuu barbaadu. 
Tarkaanfii farra fonqolchaa inni duraa warra fonqolcha gaggeesseef beekumsa dhorkachuu dha. 
Warri mootumma garagalche sun ummatni akka isaan deggeru, ykn waan godhu wallaalee jaanja’ee harka maratee akka taa’u barbaadu. 
Warri mootummaa fonqolche tohannoo isaani cimsuuf warri oggeeyyotaa, birokraatootaa, hojjattoota mootummaa, bulchitoota, fi abbootii seeraa isa gargaaranii hawaasicha akka qabbaneessaniif barbaadu.
Warri mootummaa garagalche, namooti baayyeen sirna siyaasaa , dinagdee, polisii, fi humna waraanaa keessa jiran akka cal’isani harka kennanii, sochii osoo hin goone, sirnaa fi ajaja fonqolchitooti baasan fudhatanii, hojii isaanii guyyu guyyaa itti fufan barbaadu. 
Fonqolcha ittisuuf tarkaanfiin lammaffaan diddaa tumsa dhorkaachuu fi finciluu dha. Tumsaa fi gargaarsa jarri barbaadan kennuu diduu dha. 
Tooftaa fi malli abbaa irree kuffisuuf dhimma itti bahame, warra fonqolcha mootummaa gaggeesse irratti daddaffiin dhimma bahamuu qaba. 
Yoo beekumsii fi tumsi dhorkatame fonqolchi sun deggersa siyaasaa agabee du’uu danda’a. 
Akeeki hawaasa dimokraatawaa dhaabuu bakkatti deebi’a.
Sirni dimokraatawaa haaraan, heera caasaa mootummaa dimokraatawaa utubuu fi diriirsu qabaachuu qaba. 
Heerri; akeeka mootummaa maal akka tahe, aangoo mootummaa haga eessaa akka tahe, qondaaloti mootummaa yoom fi akkamitti akka filaman, mirga bu’uraa ummatni qabu maal akka tahe, hariiroo qaamota mootummaa olii fi gadii jiru, ifa taasiisu qaba. 
Mootummaan waaltan yoo akka dimokraatawaa tahu fedhame, aangoon qaama mootummaa Hojii Raawwachiftuu, Seera-tumeessaa fi Seera-ilaali adda qoodamee ifa tahee beekamuu fi taa’u qaba. 
Polisiin, tiknii fi humni waraanaa dhimma siyaasaa keessa akka hin seenne uggurri jabaan godhamuu qaba. 
Sirna dimokraasii sana jabeessuuf, bulchiinsi abbaa irree akka hin deebine godhuuf, heerri tumamu sirna federaalaa hordofee, aangoo mootumma waaltaa, godinaa fi gad-jaleetti kan qoodu tahuun barbaachisaa dha. 
Haala garii keessatti fakkeenya biyya Swiss kan aangoo guddaa qaama isa gad-jalee dhaa kennu, garuu akka biyyatti kan hojjatu hordofuun ni danda’ama. 
Seenaa biyya sanaa keessati, heerri aangoolee olitti tuqaman qabu yo amma dura jira tahe, sanuma fudhatanii, bakka wayyeessuu barbaachisu wayyeessanii, ittin hojjachuun fafa hin qabu. 
Yoo heerri gaariin amma dura hin jiruu tahe, heera yeroo cehumsaa tolchuu dha. 
Kanaa achi heera haaraa qopheessuu feesisa. Heera haaraa qopheessuun yeroo fudhata, itti yaaduu guddaas gaafata. 
Ummatni heera haaraa qopheessuu irraa hirmaatee yaada akka itti kennatu godhuunis barbaachisaa dha. 
Yeroo heera wixinan abdii bor hojii irra olchuuf nama rakkisu akka itti hin galle of eeggannoo guddaa godhuu feesisa. 
Akkasumas aangoo heeraa kan mootummaa baayee waaltomeen malee dalagaa irra hin oolle keessa galchuun abbaa irree haaraa maddisisuutti gumachuu danda’a. 
Heerri kun jechoota salphaa ummataaf galuu danda’uun barreeffamuu qaba. 
Heerri baayyee 
xaxaa, hiikkaan isaa kan hin ifne, kan namooti seeraa malee kaan beekuu hin dandeenye tahuu hin qabu.
Biyyi qabsoo dhaan bilisome humna alaan weeraramuu danda’a. 
Humni alaa karaa dinagdee, siyaasaa ykn waraanaa biyyicha tohannoo isa jala galchuuf tattaafachu ni mala. 
Kun biyya reef bilisoomeef baayyee sodachisaa dha. 
Sirna dimokraasii lafaa ka’aa jiru jabeeffachuuf, ittisa biyyaatiif kaayyoo diddaa siyaasaa bu’ura tahetti dhimma bahun ni barbaachisa. 
Ummatni akka biyya ittisuuf ijaaruu malee humna waraanaa guddaa, kan baasii guddaa gaafatuu fi sirna dimokraasiif yaaddeessa tahuu malu ijaaruun hin barbaachisu. 
Gartuuleen garii, heera biyyaa irra ejjetanii, akeeka abbaa irree haaraa tahuu tarkaanfachiisuu danda’u.
Kanaaf ummatni yeroo hundaa qabsoo diddaa siyaasaa fi tumsa dhorkachuutti dhimma bahee dimokraasii ijaaraa jiru tikfachuu fi warra abbaa irree tahuuf abjootan of irraa ittisuu qaba. 
Akeeki qabsoon karaa nagaa godhamu, abbaa irree dadhabsiisee bakkaa kaasuu duwwaa osoo hin taane, cunqurfamoota aangoo gofachiisuu dha. 
Qabsoon kun ummata duraan humna hin qabne, bulchitooti akka barbaadan godhan bilisoomsee, aangoo kennuufii dhaan akka bilisummaan jiraatan taasisa. 
Qabsoo keessatti muxannoon argataniin ummatni duraan dadhabaa kan humna hin qabne, qorqalbiin isaa geeddaramee, of irratti amantii horatee, dandeettii isaan hojjachuu akka danda’u isa barsiisa. 
Bu’aan yeroo dheeraa, mootummaa dimokraatawaa utubuuf qabsoo karaa nagaa godhamu qabu, ummatni rakkoolee jiran fi gara fuulduraa isa qunnaman irratti itti fufiinsaan qabsaawuu isa dandeessisa. 
Rakkoolen kun afoollummaa, aangoo mootummaatti garmalee dhimma bahuu, gartuun sirnaa ala dalaguu, miidhaa dinagdee, mirga siyaasaa xiqqeessuu faa tahuu danda’a. 
Ummatni muxannoo diddaa siyaasaa qabu calaqqinsa abbaa irree deebisuu barbaadu dura dhaabbachuuf hin rakkatu. 
Bilisummaa booddee iyyuu akkaataa qabsoo karaa godhan beekuun dimokraasi, mirga namoomaa, mirga murna bicuu akka hin tuqamne tiksuu fi dhaabbileen godinaa, biyyaa, mootumma gad-jalee fi miti-mootummaa akka tikfaman godhuuf ni gargaara. 
Mala qabsoo itti godhan kana beekuun ummata keessaa gartuun tokko ka’ee qabsoo riphee lolaa ykn tarkaanfii shororkeessuu fudhachuu jalqabe illee rakkinicha karaa nagaa furuuf ni gargaara. 
Diddaa siyaasaa ykn qabsoo karaa nagaa gaggeessuu yeroo qorannu cunqursaa abbaa irree kaasuuf duwwaa osoo hin taane sirna dimokraasii amansiisaa kan mirgoota bu’uraa kabajuu fi bilisummaa raggaasee hawaasa haaromsuu fiduuf kan gargaaru tahuu isaa ti. 
Asitti xumura qabxii sadii qabu irra gahuutu danda’ama: 
• Bulchiinsa abbaa irrummaa jalaa bilisa baasa; 
• Kana milkeessuuf of eeggannoon itti yaaduu fi karoora tarsimawe karoorsuu gaafata; 
• Qabsoo dammaqiinsa, jabaatanii hojjachuu fi naamusa jabaa qabu fi wareegama qaalii kaffalchiisuu gaggeessuu gaafata; 
Jechi “bilisummaan tolatti hin dhufu” yeroo baayyee jedhamu dhugaa dha. 
Ummata cunqurfameef humna alaa dhufee bilisummaa gonfachuu hin jiru. 
Ummatni akkaataa itti bilisummaa sana argatu ofii isaa beekuu qaba. 
Kun ammoo salphaa hin tahu. 
Yoo ummatni bilisummaaf wareegama barbaachisu hundaa kaffaluuf murteeffate, daandii isaa hamaa, qabsoon isaa hadhaawaa tahu illee bilisummaa barbaadu ofii isaa gonfachuu ni danda’a. 
Yeroo akkas tahu sirna dimokraasii dammaqinaan ijaara, ittisa godhuufis of qopheessa. 
Kunis ummata cichaa fi murataa sirna isaa tiksuu fi guddisuun argama.
Namoota baay‟eef muummichi ministeeraa Dr.Abiyyi Ahmad ministeera saayinsii fi teeknoolojii irraa gara mootummaa naannoo Oromiyaa yeroo sana turee OPDO waamanii uummata Oromoo wajjin kan wal barsiisanii fi aangoo dura ta‟ummaa OPDO gad dhiisaniifii akkasumas mataa isaanii irratti baatanii muummicha ministeeraaf kan gahan abbaa oolmaa isaanii obboo Lammaa Magarsaa akka danan hin ifneef.
Dr.Abiyyi Ahmad muummicha ministeeraa ta‟uu isaanii dura waltajjii adda addaa irratti uummata Oromoo dargaggoota,jaarsolii biyyaa,hooggansa sadarkaa adda addaa irratti argaman,aartistoota,diyaaspooraa,garee paartilee siyaasaa mormituu,aktivistootaa fi kutaa hawaasaa adda addaa wajjin carraauummata Oromoo gara fuulduraa ilaalchisee marii‟achuun isaanii ni beekama.
Waltajjiiwwan kana irratti qabsoo uummata Oromoo keessatti gaaffilee turanii fi fedhiiwwan siyaasaa yeroo yartuu keessatti nan deebisa jechuun uummata Oromoo qabsoo keessatti aarsaa guddaa kafalaa turaniif irra deddeebiin waadaa galaa turan. 
Kanaanis uummanni qajeelaa kun waan isaan amanee fi amantii irratti gateef bakka deeman hundatti harka rukutuufii jalqabe, haammate, dhungate,sana boodas gargaaruu jalqabe. Uffata isaaniis baasanii Kan itti uffisan turan.
Dr.Abiyyi Ahmad akkuma aangoo muummicha ministeeraa qabataniin yeroo yartuuf “masihii waaqarraa ergame” erga jedhanii booda gaaffileen uumata Oromoo akka hin deebine qaamotni barbaadan xiqqaa hanga guddaatti itti duuluu jalqaban. 
Dr.Abiyyi Ahmad “sabboonaa/zaranyaa dha” ,”Dr.Abiyyi Ergamaa ABO dha”,”Biyyittii 
jigsuufi” fi kkf jechuu jalqaban. 
Dr.Abiyyi Ahmad “nu ganeera” jedhan. 
Isaaniis caasaa mootummaa keessaas ta‟e ala kan jiran tokkummaan miidiyaa harka isaan jirus dabalatanii karaa hundaa fayyadamanii Dr.Abiyyi irratti duulan. 
Yeroo kana miidiyaa olaantummaan to‟achuu baatanis qabsaa‟otni Oromoo hunduu tokkummaan dhaabatanii gaachana ta‟aniif. 
Muummichi ministeeraas dhiibbaa kana keessatti garee Lammaa waliin ta‟uun rakkoo siyaasaa tuulame hiikuu danda‟an. 
Gaaffiin uummata Oromoo fi fedhiin siyaasaa tokko illee deebii argachuu baatanis. 
Dubbii keenya irratti naannoo gara duraa jijjiirama yeroo jedhamu uummata biratti kan calaqqisu garee Lammaa/Team Lemma/ jecha jedhamu. 
Gareen Lammaa uummata Itoophiyaa hunda biratti kan beekamu akkuma maqaa birootti miti. 
Gareen Lammaa/Team Lemma/ sirna cunqursaa ABUT kaasuun uummata Itoophiyaa cunqurfamoo itti dukkanaa‟eef abdii bilisummaa kan ibsee fi fakkeenya jijjiiramaati.
Gareen Lammaa kan hundaa‟e wayyaaneen geggeessitoota OPDO duraatiin maaliifmaastar pilaanii Finfinnee mormitan jechuun isaan garuu uummata keenya erga fixxanii fi ficcisiistanii jedhanii bulguuwwan lamaan kaasuun dura taa‟aa OPDO ta‟anii biiroo OPDOn achii booda ammoo caffeedhaan pirezidaantii mootummaa naannoo Oromiyaa ta‟uun biiroo mootummaa naannoo Oromiyaatiin kan filaman goota jijjiiramaa obboo Lammaa Magarsaati.
Garee/Team Lammaan olaantummaa abbaa hirree fi fayyadamummaa diinagdee ABUT yeroo tokkoo fi isa dhumaaf buqqisuuf tooftaa kan malan miseensa garichaa obboo Lammaa Magarsaati. 
Taphattoota garichaa kan filan,daddabarsa taphichaa fi dambii kan baasan hundeessaa fi hoogganaa garichaa obboo Lammaa Magarsaa turan.
Gareen Lammaa ABUT buqqisuuf karoorsee karooricha galmaan gahuuf jalqaba irratti ANDM/ADP/ irraa obboo Gaadduu Andaargaachoo,obboo Dammaqaa Mokonnin,obboo Tasfaayee;OPDO keessaa ammoo obboo Lammaa Magarsaa,Dr.Warqinaa Gabayyoo,Dr.Abiyyi Ahmad,Aaddee Aadaanech Abeebee fa‟aa of keessatti qabachuun gara taphaa seene. 
Filoosofiin tapha garee Lammaas OROMARA jedhame. 
ABUTn dhiibuuf gamtaan uummata Oromoo fi Amaaraa barbaachisummaa irra darbee dirqama ture. 
Uummata Oromoo fi Amaaraa walitti buusuun aangoo bittaa isaanii dheereffachuuf uummanni lamaan akka walii hin gallee fi tokko akka hin taane kaayyoo shira lakkaa‟amee hin dhumne 
kan beekumsaa fi qarshiin waggaa 27 guutuu irratti dhangala‟aa bahe yaaduun kan danda‟amuu olitti irratti hojjetameera.
Kana dursanii hubachuun filoosoofii tapha OROMARA kan taasisan obboo Lammaa Magarsaa gamticha kan uummataa godhuuf jecha dhaadannoo “Xaanaan keenya” naannoo Oromiyaa irraa dargaggoota dhibbootaan lakkaa‟aman qabatanii gara Baahir Daar deeman. 
Haroo Xaanaa aramaa inbocciin dhuunfatames hanga danda‟an buqqisan. 
Itti aansaniis garee hawaasaa naannoo Amaaraa walitti babba‟an wajjin galma Muluu Alamitti marii‟atan. 
Baay‟ee taphatan,sirba artistii Alii Birraas sirban,obboo Lammaa Magarsaas gara waltajjiitti bahanii akkas jedhanii turan:-“Itoophiyummaa jechuun maal akka ta‟e waan har‟a ta‟e irraa naaf galeera. 
Itoophiyummaan adda. 
Itoophiyummaan araada.
Dhiiga irra darbee laphee keessa akka jiru har‟a argineerra, lammiin Itoophiyaa kamiyyuu eessas haa jiraatu eessayyuu, hammam beela Itoophiyummaa akka qaban addunyaa hundarra kan jiran dhufuu keenya yeroo dhaga‟an hammam keessa isaanii akka bule argineerra.
Rakkoo keenya waliin furuuf yeroon hojjennus amma. 
Lubbuu isaa dabarsee kan kenne uummanni kun biyyasaaf, tokkummaadhaaf.
Kaleessa dirree lolaa adda addaa irratti dhiiga isaa kan lolaase Itoophiyaaf jecha.
Biyya keenyaaf ammas hojjechuun nurra jira. 
Duuba ilaalaa gara fuulduraatti deemuu hin dandeenyu. 
Kan darbe haa irraanfannu. 
Biyya keenyaaf tokkummaan haa dhaabbannu. 
Har‟a naannoo Amaaraatti kan argamneef akka nu barbaachistan,akka isin barbaachisnu waan amannuufi. 
Itoophiyaadhaaf uummattootnii fi sablammootni hunduu ni barbaachisu. 
Jaalalli mo‟ataadha. 
Sabootni waliin dhaabachuufii qabu. 
Qaxanaa baha Afrikaa irra jirra. 
Olloota keenya irra waan jiru ilaaluun barbaachisaadha. 
Waan goonuutti itti gaafatamummaan nutti dhaga‟amuu qaba. 
Dargaggoota biyya fudhataniif hojii uumuu qabna. 
Dhaloota bocuuf ammoo dursa kan fudhatu maatiidha. 
Itti aansuun hawaasa,kanaaf dhimma naamusaaf dursa kennuu qabna. 
Abbootiin, abbootiin gadaa, jaarsoliin biyyaa fi abbootiin amantaa naamusa ilaalchisee xiyyeeffannoo kennuu qabu.”
Uummata galmichatti aragame qofa osoo hin taane uummanni Itoophiyaa hundi haasaa isaanii ajaa‟ibsiifatee shira ABUTtti gaddee Obboo Lammaa Magarsaa rakkoo biyyattiin keessa galte keessaa akka baasan abdii irratti gate.
Xaanaa magaalaa Bahar Daar cinatti argamtutti ABUT irratti goolii lakkoofsiseenis,biyyattiin rakkoo keessa galtee keessaa akka baasuufis uummanni Itoophiyaa garee Lammaa irratti amantaa fi waadaa gate. 
OPDO fi ANDM tapha isaanii itti aanuuf harka wal qabatanii waadaa waliigalanii qophicha goolaban. 
Xaanaan keenyaa boodas hojiiwwan hawaasummaa fi diinagdee hedduun hojjetaman. 
OPDO fi ANDM ibsa qabiyyee walfakkaatu qabu baasuu itti fufan. 
ABUTttis mormiin keessaa fi alaan itti cime. 
Kan keessaa falmitoota OPDO fi ANDM yoo ta‟u morkattootni alaa ammoo maqaa maastar pilaanii Finfinneen qabsoo qeerroo Oromoo hordofee uummata mormiif dirreetti bahe hundaa fi biyyoota dhihaati.
Uummanni naannoo naannootti bulchiinsa mootummaa diige. 
Ameerikaa guddoo fi gamtaan awurooppaas ABUT irratti ejjennoo abdii kutachiisu qabachuu eegalan. 
Miidiyaaleen biyyoota dhihaas qabsoo uummata Oromoo fi haala yaaddessaa biyyattii keessa jiruuf uffisa kennuu eegalan.Oromootni miliyoona 2.6 naannoo sumaalee irraa buqqa‟uun ,labsii yeroo muddamaa labsisiisuu,kan argate hunda hidhuu ajjeessuu fi shirri ishee biroo itti dabalamee homaa fayyaduunii hin dandeenye. 
Dhiibbaa gamtaa Awurooppaatiin muummichi ministeeraa duraa obboo Hayilamaari‟aam Dassaaleny hidhamtoota siyaasaa hedduu hiikan. 
Baay‟ees osoo hin turiin obboo H/Maari‟aam Dassaaleny aangoo gad lakkisuuf fedhii isaaniitiin biiroo bakka buutota uummataatti xalayaa galfatan. Xalayichis fudhatama argate. 
Miseensotni dhaaba ADWUI haala jiru ilaalchisanii karaa dura taa‟aa isaaniitiin stuudiyoo ETVtti argamuun ibsa kennan. 
Ibsoota sana keessaa obboo Lammaa Magarsaa Mudde 25,2010 “ Gara madaala/gamaggama kanaatti kan galleef dorgommiif miti.Tokko shaampiyoona…,tokko ammoo shaampiyoonii ta‟een dhufe yeroo jedhu meedaaliyaan badhaafamu hin jiru.
Rakkoo baay‟ee keessatti kufneerra.
Biyyi balaa keessa jirti. 
Taphaaf jennee gamaggama hin galle.
Gamaggama kanatti yeroo gallu kabaja nama dhuunfaa,aangoo,... taayitaa eenyuu illee boolla haa bu‟u! biyyaa ol miti. 
Biyyi kabajaa fi taayitaa eenyuu keenyaa olidha.” jechi jedhan laphee lammiilee Itoophiyaa hunda urtee seente.
Fulbaana 25,2011 yaa‟ii dhaaba ADWUI 11ffaa Hawaasaatti 
deemsifame irratti xalayaa obboo H/Maari‟aam Dassaaleny hojii gad 
dhiisuuf galfatan irratti hundaa‟ee filannoon dura taa‟aa fi itti aanaa dura taa‟aa ADWUI geggeeffamee ture. 
Kanaanis miseensotni koree hojii raawwachiistuu ADWUI 177 sagalee kan kennan yoo ta‟u Dr.Abiyyi Ahmad sagalee 176 argachuun dura taa‟aa ta‟uun filatame. 
Obboo Dammaqaa Mokonnin ammoo sagalee 149 argachuun itti aanaa dura taa‟aa ta‟uun filatame. Obboo Lammaa Magarsaa aangoo dura taa‟ummaa OPDO/ODP/ dabarsanii kennuu fi obboleeyyan dhaaba ADWUI waliin dubbachuun Dr.Abiyyi Ahmad dura taa‟aa ta‟ee akka filatamu dandeessisuuf waan danda‟u hunda godhuun aarsaa dabalataa kafaleera. 
Ijaarsa manneen seeraa alaa Laga Xaafoo ilaalchisee yaadni adda addaa miidiyaa hawaasummaa adda addaa irratti dhiyaatee deddeebi‟aa fi wal mormisiisaa turuu arguu dandeenyee turre. 
Naannoo Oromiyaa akka waliigalaatti ijaarsa manneen seeraan alaa fi weerara lafaa ilaalchisee akka ajandaatti qabatee kan irratti marii‟ate koree hojii raawwachiistuu fi koree jiddu galeessaa OPDO(ODP) ture. 
Marichis kan xumurame naannoo Oromiyaa magaalota adda addaa keessattuu magaalota gurguddoo akkasumas naannoo magaalaa Finfinnee godina addaa dabalatee manneen seeraan alaa ji‟oota muraasa keessatti diiguuf murtee dabarsuun ture. 
Murtichis hojii irra akka ooluuf manneen seeraan alaa akka diigamaniif ajajni kantiibota magaalota hundaatti kenname. 
Dursee hojii irra oolchuutti kan gale bulchiinsa magaalaa Laga Xaafoo Laga Daadhii aaddee Habiibaa manneen seeraan alaa magaalaa Laga Xaafoo diiguu jalqaban. 
Jidduu kanattioduun eessa akka dhufe hin beekamne “Laga Xaafootti buqqa‟insi saba irratti xiyyeeffate raawwatamaa jira” jedhu miidiyaa dhuunfaa walgahee afarfame. 
Dhimmichi gara miidiyaa mootummaas dhufuun isaa hin hafne. 
Dhimmicha qulqulleeffachuuf jecha miidiyaan murtaa‟an hoogganaa bulchiinsa lafaa mootummaa naannoo Oromiyaa Dr.Milkeessaa Miidhagsaa dubbisan. 
Isaanis ijaarsa seeraan alaa diiguun ejjennoo mootummaa ta‟uu ibsanii tarkaanfichis cimee akka itti fufu dubbatan. 
Dr.Milkeessaa Miidhagsaahangam illeekaabinee haaraa haalaa ilaalanii gaggaragalan ta‟anis. 
Hiriyaan isaanii Obboo Taayyee Danda‟aa garuu faallaa kanaan waan itti amanan dubbachuu fi gochuuf kan duubatti hin jenne uummataaf jecha aarsaa 
kan kafale hooggansa dargaggeessadha. Kantiibaan Laga Xaafoo Laga Daadhiis deebii qabiyyee walfakkaatu qabu miidiyaaf kenniteetti. 
Kantiibaan bulchiinsi magaalaa Sulultaas dhiyootti manneen seeraan alaa irratti tarkaanfiin fudha jedhee ture. 
Kantiibaan magaalaa Finfinnee Injinar Taakkalaa Umaa waa‟ee dhimma Laga Xaafoo gaafatamanii Laga Xaafoo fi Finfinneen kantiibota adda addaatiin bulu anaan kan na ilaallatu waa‟ee Finfinnee qofa jechuun sabquunnamtii murtaa‟aniif deebii kennanii turan.
Dhimmicha irratti yaada akka kennitu jedhamee pirezidaantiin naannoo Oromiyaa yeroo sanaa obboo Lammaa Magarsaa gaafatamee torban sadi booda “manni seeraan ala diigame yoo jiraate ni qoranna” jedhee yaadicha cimse. 
Duulli manneen seeraan alaa diiguu “saba buqqisuu irratti hundaa‟e” jechuun dhimmicha gara miidiyaatti fidanii afarsaa qaamoleen turan namoota Laga Xaafootti manni seeraan alaa jalaa diigame walitti qabuun gara biiroo muummicha ministeeraa geessuun yeroo baayyee ala dhaabbachaa turanii muummicha ministeeraa dubbisuu danda‟aniiru. 
Muummichi ministeeraas guyyoota muraasa booda duula manneen seeraan alaa Laga Xaafoo diiguu gaafatamanii “Ani waa‟ee dhimma kanaa waanan beeku hin qabu.” jedhanii deebii summiin guutame kennaniiru. 
Muummichi ministeeraa Dr.Abiyyi Ahmad paartii dura taa‟ummaan geggeessan dhimma manneen seeraan alaa diiguu fi weerara lafaa marii‟atanii ejjennoo qabatanii gara hojiitti galan dhimma isaa hin beeku jechuun ganan. 
Dhimma isaa hin beeku sababni jedhaniif dafee beekame. 
Dr.Abiyyi Ahmad kana sababni jedhaniif obboo Lammaa Magarsaa uummata Amaaraa fi saboota Oromoo hin taane wajjin walitti buusuuf akka ture oolee osoo hin buliin irra gahame. 
Dr.Abiyyi Ahmad kana kan godhaniif obboo Lammaa Magarsaan isa caala uummata Amaaraa fi saboota biro biratti fudhatamummaa fi jaalatamummaa argachuu waan danda‟aniifi.
Itti aansees uummata Oromoo Sumaalee irraa buqqa‟e magaalaa qubsiisuu fi siyaasa magaalaa ilaalchisee obboo Lammaa Magarsaa kan dubbatan suursagaleen isaa eessaa dhufe osoo hin jedhiin miidiyaalee walitti daddabarsan, marsariitii hawaasummaa irrattis facaafame. 
Suursagaleen obboo Lammaa Magarsaa waa‟ee siyaasa magaalaa irratti ibsa kennan kun biiroo muummicha ministeeraa qofa ture. 
Naannoo magaalaa jiddu galeessaa keessattuu Finfinnee fi naannoo ishee sabootni jiraatan obboo Lammaa Magarsaa akka jibbanii fi duula irratti baname cimsuuf jecha suursagalicha ajaja giiftii duree aaddee Zinnaash Taayyaachoon karaa obboo Shimallis Abdiisaa dhokatee akka bahu godhame. 
Haata‟u malee akka yaadan obboo Lammaa Magarsaa kutaa hawaasaa olitti tuqaman waliin walitti buusuun fudhatamummaa fi jaalatamummaa isaanii hir‟isuu hin dandeenye.
Sagantaa fi piroojektoota adda addaa bocuun rakkoo mana jireenyaa lammiilee hiikuun gocha mootummaa isa hangafa ta‟uun ni beekama. 
Mootummaan bu‟uuruma kanaan rakkoo manaa jiraattota magaalaa Finfinnee furuuf gara tarkaanfiitti osoo hin galiin dura karooricha irratti qorannoo hawaasummaa,diinagdee fi siyaasaa dabaluu qaba ture. 
Sagantootaa fi piroojektoota sana irratti osoo hin dabalamiin hafee walakkaa gahamee rakkoon yoo hubatame ammoo raawwii piroojektoota dhaabee irra deebi‟ee qorachuu qaba ture. 
Kana irra yoo darbes piroojektoota sana jijjiiruu danda‟a ture. 
Hammamillee rakkoon manneenii jiraattotaa lootariin kan hin jijjiiramne ta‟ullee jiraattotni Finfinnee kallattii kaa‟ameen qarshii isaanii qusatanii abbaa manaa ta‟uun mirga isaaniiti. Jiraattotni magaalaa Finfinnee qotee bultoota buqqisaa mana nuu kennaa hin jenne. 
Karaa biraatiin ammoo piroojektichi balaaf nu saaxila jedhanii mormuunis mirga qotee bulaa fi lammiilee isaaniiti. 
Walumaagalatti dogoggora mootummaatiin abbootiin carraa fi buqqifamtootni tasumaa waldhabdee hin taane keessa galuu hin qaban. 
Mootummaan Dr.Abiyyi Ahmad garuu shira siyaasaa uummata walnyaachisuu kana waan barbaadu fakkaata. 
Mootummaa naannoo Oromiyaa osoo hin mariisisiin kantiibaa bulchiinsa magaalaa Finfinnee itti aanaa kantiibaa Injinar Taakkalaa Uumaa qofaa isaa biiroo isaaniitti waamuun manneen waliin jireenyaa Koyyee Facceetti ijaaramanii jiran dafee carraa buusuun abbootii carraaf akka dabarsaman kan ajaje muummicha ministeeraa Dr.Abiyyi Ahmad turan.
Injinar Taakkalaa Uumaas murtoon sun isaan amansiisuu baatullee ajaja isaanii fudhachuun akkuma isaan jedhan manneen sana hiran.
Guyyoota muraasa booda manneen waliin jireenyaa sanatti carraan bu‟uu hordofee magaalota Oromiyaa adda addaa hedduu keessatti hiriirri mormii taasifame. 
Bakka ijaarsi manneen waliinii Koyyee Faccee itti ijaarame deemuunis dargaggootni mormii isaanii dhageessisan turan. 
Mormichis maaliif carraan bahe osoo hin taane dhimmi daangaa naannoo Oromiyaa fi Finfinnee osoo furmaata hin argatiin, bakka sana irraa qotee bultoota dhiibamanii arii‟amaniif kaasaa gahaan osoo hin kennamiin maaliif carraan bahaa ture.
Mormii uummataa kana hordofee pirezidaantiin mootummaa naannoo Oromiyaa mootummaa naannichaa osoo hin mariisisiin manneen jireenya waliinii abbootii carraaf qooduun sirrii miti jechuun ejjennoo naannichaa karaa miidiyaa dabarsan.
Ibsa mootummaa kana hordofee jiraattotni magaalaa Finfinnee Oromoo hin taane xiyyeeffannoo isaanii obboo Lammaa Magarsaa irra godhachuun mormuunii jalqaban. 
Duula diiginsa manneen Laga Xaafoo nutu dhaabsise jechaa dhaadachaa kan turan geggeessitootni Ginboot-7/EZAMA/ dhimmicha afarsan. 
Obboo Lammaanis akka mormaman duula cimsan. 
Dura taa‟aa OPDO/odp/ ta‟anii osoo jiranii pirezidaantii naannichaa osoo hin mariisisiin manneen kondominiyeemii dhoksaan akka hiraman I/A/ kantiibaa magaalaa Finfinnee Injinar Taakkalaa Uumaaf ajaja kan kennan Dr.Abiyyi Ahmad jalqabumarraa obboo Lammaa Magarsaa dhabamsiisuu fi uummata walitti buusuu yaadaniiti. 
Shira kanaanis karaa lama obboo Lammaa Magarsaa yeroo walfakkaataatti jiraattota naannoo Oromiyaa fi jiraattota magaalaa Finfinnee wajjin walitti buusuuf abjootameetu. 
“obboo Lammaa Magarsaa uummanni Oromoo akka si hin jaalanne si gaaddiddeesseera. 
Lammaan osoo jiruu si jaalachuu hin danda‟an, uummanni Lammaa keessa ilaalaa jira. 
Kanaafuu Lammaa haala dandeesseen dhabamsiisuu qabda.” Jedhanii haati manaa isaanii giiftii duree Aaddee Zinnaash Taayyaachoo Dr.Abiyyi Ahmad gorsan. 
Geggeessaa jaalatamaa kana balleessuuf shirri hin shiramnee fi abbootii taayitaa irratti hin duulchisne hin qaban.
Bulchiinsi magaalaaa Finfinnee godina addaa naannoo Oromiyaatti manneen waliin jireenyaa Koyyee Faccee ijaarsise keessaa walakkaa isaa jiraattota naannoo sanaa buqqa‟an qotee bultootaaf carraa malee akka kennamu ibsamuu dhageessaniittu ta‟a. 
kun dargaggootni Oromoo akka hin jeeqne jedhamee oduu sobaa qindaa‟e ture. 
Manneen waliin jireenyaa carraa malee hiraman kan kennaman qotee bultoota naannoof osoo hin taane obboo Shimallis Abdiisaa fi kantiibaa Injinar Taakkalaa Uumaan biloogarootaa fi aktivistoota miidiyaa hawaasummaa qacaramaniif ture. 
Obboo Shimallis Abdiisaa fi Injinar Taakkalaa Uumaa OPDO(ODP) keessatti garee lama: Giinchii fi Ambo uumanii wal morkanis walii galanii manneen Koyyee Faccee firootaa fi qacaramtoota isaaniif qoqqoodaniiru.
Dr.Abiyyi Ahmad sirna federaalizimii hin jaalatan. Kana immoo waan godhan hojii isaanii irraa hubachuun ni danda‟ama. Kan deeggaraa jiran 
siyaasa lammummaan agarsiistuu tokkodha. 
Siyaasa lammummaa kan jedhu iyyuu biyya keenyaaf kan beeksisan isaanuma mataa isaanii Dr.Abiyyi Ahmadidha. 
Siyaasa lammummaa akka tarkaanfachiisan Dr.Birhaanuu Naggaa fa‟aa kan qindeessee fi kanneen biroo waliin walitti makamuun IZEMA jedhanii paartii haaraa akka hundeessan kan dandeessisan Dr.Abiyyi Ahmad matuma isaaniiti.
Dabalataanis namootni naannoo isaaniitti sassaabaman eenyu fa‟i yoo jenne paartii siyaasaa daandii isaan barbaadan ykn sirna sabtokkeessaa namoota tarkaanfachiisan ta‟uu isaanii hubachuun nama hin rakkisu.
Dr.Abiyyi Ahmad gara geggeessummaatti dhufuuf jedhee sabboonaa fakkaatee uummata Oromoo fi ummattoota biroo sirna federaalizimii deeggaranitti dhiyaatan malee durumayyuu ejjennoon isaanii faallaa ture. 
Sirna federaalizimii osoo hin morman ta‟ee gaaffii uummata Sidaamaa heera mootummaan deeggarame dirree irratti hin xureessan ture.
Geggeessitoota ODP sabboontota ta‟an hundeeffama sirna sabtokkeessaa qabadhetti gufuu na jalaa ta‟u jedhanii yaadan Dr.Abiyyi 
Ahmad adda baafamaii akka rukutaman godhaa jiru. Kana ammoo kan jalqaban abbaa oolmaa isaanii duraa irratti duuluudhaani.
Obboo Lammaa Magarsaa karaa ati qabatteen uummata waliin walitti buuna jedhu.
Kanaafuu obboo Lammaa Magarsaa kaasuun uummata Oromoo qoqqooduun wal loluuf murteessaniiru. 
Oromoo kan ta‟an masaraa mootummaa keessaa,sabboontota kan ta‟an geggeessummaa naannoo Oromiyaa irraa rukuchiisaa jiru. 
Dr.Abiyyi Ahmad ABO sabboonaa ta‟uu isaatiif balleessuuf irratti hojjetaa,cinaatti ammoo IZEMA adda baasee gargaaraa jira.
Obboo Lammaa Magarsaa garuu faallaa kanaatiin sirna federaalizimii irratti akka qoosaan hin jirre ibsanii turan.
Dr.Abiyyi sabboonummaa Oromootti ni qaana‟u. 
Eenyummaa fi ilaalcha haadha isaanii waan dhaalaniif ta‟uu mala. 
Sabboontota faayidaa uummata Oromoof quuqaman hin jaalatan. 
Ejjennoo isaanii haala deeggaruun artistootaa yeroo walitti qaban “Oromoo Gadaa malee 
sabboonummaan hin fayyadne.” jedhaniiru. 
Muummicha ministeerummaan kan isaan gahe sabboonummaa Oromoo fi federaalizimii lafatti gatanii sirna sabtokkeessaa/moototaa/ nurratti fe‟uuf murteeffataniiru.
Obboo Lammaa Magarsaa balleessuuf duula baname olaantummaan kan hoogganan haadha warraa Dr.Abiyyi Ahmad aaddee Zinnaash Taayyaachoodha. 
Obboo Lammaa balleessuuf falli falan jalqaba OPDO/ODP/ keessatti kan argaman miseensota koree hojii raawwachiistuu fi jiddu galeeessaa akka irratti duulan dandeessisuudha. 
Kanas obboo Birhaanuu Tsaggaayeee raawwataa jira.
Lammaffaa Geggeessitoota naannoo Oromiyaa obboo Lammaa Magarsaa waliin walitti dhufeenya qaban itti gaafatamummaa irraa kaasuudha. 
Aaddee Zinnaash Taayyaachoo kana akka raawwataniif ajaja obboo Dammallaash /G/Mikaa‟elitti kan kennan yoo ta‟u Obboo Dammallaash immoo ajajicha akka raawwataniif gara obboo Addisuu Araggaatti dabarsaniiru. 
Obboo Aaddisuu Araggaas ajaja kana raawwataa jiru. 
Hoogganaa biiroo ODP ta‟anii ji‟oota muraasa dura kan muudaman obboo Aaddisuu Araggaa hojiin isaanii idilee muuduu fi buusuu qofa ta‟eera.
obboo Lammaa Magarsaa kan muudan buusanii sabboonaa kan hin taanee fi dhiigaan Oromoo qulqulluu kan hin taaneen miseensota dhaabichaa bakka buusuuf hojjetamaa jira. 
Wallagga,Harargee,Arsii ykn sabboonaa ta‟uun nama ciggaasisa. 
Amma torbanoota dura obboo Addisuu Araggaa kaabinoota sassaabanii waltajjii mariisiisaa jiran irratti obboo Lammaa Magarsaa ABO dha jedhanii turan. 
Itti dabaluunis umriin ABO akka dheeratu kan godhe namicha obboo Lammaa jedhamu kana jedhaniiru. 
Hooggansi Maqaa obboo Lammaa Magarsaa dhahate hunduu arii‟amaa jira.
Walitti dhufeenya maatii muummicha ministeeraa Dr.Abiyyi Ahmadii fi giiftii duree aaddeeZinnaash Taayyaachoo ilaalchisee dhugaan jiru aaddee Zinnaash Taayyaachoo maatii Dr.Abiyyiif kabaja kan hin qabnee fi maatiin giiftii duree Aaddee Zinnaash Taayyaachoo ammoo Dr.Abiyyi Ahmad waliin walitti dhufeenya akka hin qabne.
Namoota amantaa fayyadamanii obboo Lammaa Magarsaa aangoon pirezidaantummaa naannoo Oromiyaa akka hin taaneef dhiibbaa gochuu yaalaniiru. 
Duula itti banameen obboo Lammaa Magarsaa xureessuu yaalanii dursanii isaan biyya alaa yaala irra akka jiranii fi haalli fayyaa isaanii gaarii akka hin taane ergaa ibsu miidiyaa hawaasummaa irratti akka facaafamu godhameera.
Obboo Lammaa Magarsaa ammaan kana miidiyaa kam waliinuu akka wal hin quunnamne hooggantoota miidiyaaf karaa muummicha ministeeraa Dr.Abiyyi Ahmad ajajni kennameera. 
Kunis obboo Lammaa Magarsaa karaa miidiyaan siyaasa bukaa‟ee deemaa jiru uummataaf saaxilu jedhamee waan sodaatameefi.
Obboo Lammaa Magarsaa aangoo pirezidaantummaa naannoo Oromiyaa kan gad dhiisan jaalatanii osoo hin taane dirqamaniitu. 
Obboo Lammaa Magarsaa dura fedhii isaanii malee itti gaafatamummaa irra 
turan irraa kan kaafaman gareen Lammaa hundaa‟uun dura obboo Lammaa Magarsaaf aangoo itti aanaa dura taa‟ummaa OPDO kan gad dhiisaniif Dr.Warqinaa Gabayyooti. 
Achii booda akkuma Dr.Warqinaa Gabayyoo obboo Lammaa Magarsaaf bakka aangoo isaanii gad dhiisaniin garee Lammaa/Team Lemma/ fi qabsoo uummataa turef ashaaraa mataa isaanii akka kaa‟aniif obboo Lammaa Magarsaan aangoo dura taa‟ummaa OPDO Dr.Abiyyi Ahmadiif gad dhiisanii gara fuulduraatti akka dhufan gochuun kan isaan yaaddessu fedhii uummataa 
malee dhimma aangoo akka hin taa‟e mirkaneessaniiru.
Garee Lammaa(Team Lemma) keessatti ABUT dhiibuu irratti gahee guddaa kan taphate Dr.Warqinaa Gabayyoo hooggansummaa OPDO fi miseensummaa keessaa baasuun sirrii hin turre. 
Miseensa biiroo bulchiinsa magaalaa Finfinnee kan hin taane Injinar Taakkalaa Uumaa deemsa dambii fi seeraa karaa hin eegneen kantiibaa bulchiinsa magaalichaa godhanii muuduu irra miseensa biiroo bulchiinsa magaalaa Finfinnee kan ta‟anii fi muuxannoo hooggansummaa hedduu kan qaban Dr.Warqinaa Gabayyoo kantiibaa magaalaa Finfinnee godhanii muuduun hin danda‟amu turee? 
Jarri seerri mootummaa haa kabajamu kan jedhan dhugaa isaaniiti. 
Fedhii uummataa kan dursanii fi abbaa oolmaa siyaasa Itoophiyaa kan ta‟an obboo Lammaa Magarsaa aangoo pirezidaantummaa naannoo irraa buusuuf karaan itti deemame seeraa ittiin bulmaata OPDO(ODP) kan faallessu ta‟uu dabalatee heera mootummaa federaalaa fi naannoo Oromiyaa kan cabse ture.
Pirezidaantiin naannoo tokkoo aangoo isaa irraa ka‟uu kan danda‟u karaa lamaanidha. 
Karaan tokkoffaa pirezidaantiin naannoo fedhii isaatiin aangoo kiyya gad dhiisuun barbaada jedhee xalayaa hojii gad dhiisuu biiroo naannootti(caffee) gaaffii dhiyeessuun gaaffichi fudhatama yoo argate. 
Karaan lammaffaa ammoo biiroon naannoo (caffeen) madaallii/calallii geggeessee pirezidaantichi dadhabbina hojii yoo agarsiise sababa kanaan ejjennoo itti fufuu hin qabu jedhu irra yoo gahee fi murteessedha.Karaa tokkoffaa ilaalchisee Obboo Lammaa Magarsaa fedhii isaaniitiin aangoo isaanii gad dhiisuuf xalayaan caffeef 
galchan hin jiru. 
Fakkeenyaaf obboo Gaadduu Andaargaachoo pirezidaantummaa naannoo Amaaraa kan gad dhiisan seeraa fi dambii karaa hin cabsineen fedhii isaaniitiin aangoo isaanii gad dhiisuuf bu‟uuraxalayaa hojii gad dhiisuu galfataniinidha. 
Hammamillee muummichi ministeeraa bakka isaanii hiriyaa isaanii dhiyoo kan ta‟an Dr.Ambaachoo Mokonnin muuduuf jecha obboo Gaadduu Andaargaachoo aangoo pirezidaantummaa naannoo Amaaraa akka gad dhiisan dhiibbaa gochaa turanillee . 
Obboo Gaadduu Andaargaachoo dabalatee kanneen biroo garee Lammaa keessatti ABUT dhiibuu irratti gahee olaanaa namoonni qaban uummata biratti fudhatamummaa muummicha ministeeraa dukkaneessu jedhamee waan sodaatameef suutuma suuta rukutamaniiru. 
Rukutamaas jiru.
Gara isa lammataa pirezidaantii karaa seeraa fi dambii eegeen kaasuutti yoo dhufnu caffeen calallii geggeessee sababa dadhabbii hojii irratti agarsiisaniin obboo Lammaa Magarsaa aangoo pirezidaantummaa naannoo gad dhiisuu qabu jedhamee murteen hin darbine.Sirumayyuu caffeen dhimma kanaaf wal hin geenye. 
Obboo Lammaa Magarsaa seeraa fi dambii karaa cabseen pirezidaandtummaa naannoo irraa dhiibuuf shirri deemsifame kan itti aanu ta‟a.
Obboo Lammaa Magarsaa fi obboo Gaadduu Andaargaachoo ministeera raayyaa ittisa federaalaa fi ministeera dhimma alaa godhanii muuduu dura waggaa tokko dursanii walga‟ii hooggansa ODP Adaamaa kan geggeessan muummichi ministeeraa Dr.Abiyyi Ahmad guyyoota dura kan itti gaafatamummaa bulchiinsa masaraa mootummaa irraa kan arii‟atan aaddee Warqinash Birruu of fuulduratti xiyyeeffatanii ilaalaa akkas jedhanii turan:- “Dhihoo kana masaraa mootummaatii kan ariine jiru.
Gara fuulduraattis wanti walfakkaatu itti fufa. 
Torban booda muudama haaraa ilaalchisee mormiin yoo nu quunname wal qaluutu dhufa.
”Obboo Lammaa Magarsaa adeemsa seeraa fi dambii cabseen bakka aangoo pirezidaantummaa naannoo irra turan irraa kaasuuf jecha karoorfamee guyyaa fi saatii walfakkaataa irratti biiroon bakka buutota uummataa Finfinneetti, biiroon naannoo Oromiyaa/Caffee/ ammoo Adaamaatti ariitiin akka walgahan godhame.
Obboo Lammaa Magarsaa miseensa bakka buutota uummataa akka hin taanee fi walga‟ii caffeen Adaamaatti waame akka geggeessuu qaban osoo beekuu walga‟ii ariifachiisaa bakka buutota uummataa Finfinneetti deemsifamu irratti argamuu akka qabu karaa muummicha ministeeraa Dr.Abiyyi Ahmad waamichi godhameef. 
Obboo Lammaa Magarsaas yaa‟ii Caffee irraa hafanii walga‟ii bakka buutota uummataa irratti yeroo argaman muummicha ministeeraatiin ministeera raayyaa ittisaa ta‟anii muudaman. 
Aangoo pirezidaantummaa naannoo haala adeemsa seeraa fi dambii hordofneen osoo hin gad dhiisiin muudamni biraa kennameef. 
Guyyaa fi saatii walfakkaataatti yaa‟ii Caffee Adaamaatti geggeeffamaa ture irratti obboo Shimallis Abdiisaa itti aanaa pirezidaantii naannoo Oromiyaa ta‟ee muudame. 
Muudamni pirezidaantummaa naannoo Oromiyaa obboo Shimallis Abdiisaas seeraa fi dambii kan hin eegne ture.
Jalqaba obboo Shimallis Abdiisaa itti gaafatamummaa biiroo ministeera muummichaa irra turan akka gad dhiisan maaliif 
barbaachise?
Itti aansees obboo Shimallis Abdiisaa miseensa caffee naannoo Oromiyaa ta‟anii osoo jiranii itti aanaa pirezidaantii naannoo Oromiyaa godhanii muuduun maaliif barbaachise? 
Obboo Shimallis Abdiisaa irra muuxannoo wayyu kan qaban kanneen akka aaddee Adaanech Abeebee,Obboo Umar Huseenii fi miseensotni caffee baayyee osoo jiranii isaan ulaagaa maaliin akka muudaman godhame?
Biyyattiin daandii lakkuu irra dhaabbattee osoo raafamaa jirtuu yeroo qormaataa kanatti biyyattii kufaatii irraa oolchuuf xiyyeeffannoon hojjechuu osoo qabanii diinni fagoo hin dhufu akkuma jedhamu muummichi ministeeraa abbaa oolmaa isaanii Arat Kiiloon isaan gahan balleessuuf shira hojjechuutti qabamaniiru. 
Obboo Lammaa Magarsaa abbaa oolmaa muummicha ministeeraa qofa osoo hin taane paartii ADWUI,uummattoota Itoophiyaa fi walumaagalatti biyya Itoophiyaa kufaatii irraa kan oolchan abbaa oolmaa seenaan bara baraan isaan yaadatudha.
Adeemsa siyaasaa biyya keenyatti ta‟aa jiru:-“Itoophiyaa biyya koo gowwaadha jedhamte Kan siif du‟e hafee kan si ajjeese nyaate.” Kan jedhu walaloo beekkamaa na yaadachiise.
Har‟a har‟a biyyi keenya haala yaaddessaa keessa taatee daandii lakkuu irra dhaabbattee sababni argamtuuf tokkoo fi inni hangafaa akka mootummmaatti biyya bulchaa kan jiru ADWUIn dadhabuu isaatiini.
Dhaabbileen siyaasaa mormituu biyya keessa turanis ta‟e alaa dhufan harka micciiruunii fi ofuma isaaniitii walii galuu dhabuun ummaanni isaanitti amanuun haa hafuutii ofumaayyuu of danda‟anii dhaabbachuu dadhabaniiru. 
Dhaabbileen gargaartuu ADWUI arfanuu walii galuu hin dandeenye. 
ABUT, ANDM/ADP,OPDO/ODP fi SEPDM/ EPRDF maqumaaf ADWUI jedhamanii waliin waamamaa jiru malee erga adda 
bahanii turaniiru. ABUT mootummaa itti waamama mootummaa federaalaa hin taane dhaabee of danda‟eera.
ANDM/ADPn sababa garaagarummaa fedhii gareewwanii fi aangoo barbaachaaf wal fixaa jira. 
SEPDMn maal hojjetaa akka jiru baruuf waraabessi nyaate hin yuusu jedheera. 
OPDO/ODP rakkoo guddaa keessatti kufee argama. 
Seenaa waggoottan 28 keessatti ADWUIn akkanatti dadhabee arginee hin beeknu. 
Seenaa ADWUI keessatti miseensotni isaa ifaan ifatti akkasitti yeroo wal lolanii fi abbootiin taayitaa aangoo guddaa irra jiran haala kanaan yeroo ajjeefaman argamee hin beeknu.
Waggaa tokko dura paartiin jijjiirama hundeerraa geggeesseera jedhe osoo baay‟ee hin turiin har‟a haala kanaan salphatee argamuun dhukkubni qabate nyaqarsaa hin fayyine ta‟uu milkaneessa. 
Biyyattiin amma kan geggeeffamaa jirtu ejjennoo ADWUI waliiniin osoo hin taane bu‟uura fedhii namoota dhuunfaatiini. 
Herreega natti fakkaateen biyya bulchuun hin danda‟amu.
Biyyi poolisii waliinii adda ta‟een,tarsiimoo,seeraa fi dambiin malee natti fakkaatee geggeessitootaan geggeeffamuu hin dandeessu.
Haala kanaan biyyaa fi uummata geggeessuun yoo yaalame bu‟aan isaa geggeessitootaafis ta‟e geggeessamtootaaf balaa qaba. 
Karaan qabanne ADWUIfis ta‟ee geggeessitootaaf balaa ta‟uu dabalatee biyyas walfichisiisuu danda‟a.
Diina alarraa dhufu irra waldhabdee keessoo fi anatu caalaan humna biyya jigsuu qabu. 
Kanaafuu isaan kunii fi kanneen biroo haalotni qabatamaa siyaasa biyya keenyaa hubachuun uummanni balaa biyyaa fi isa balleessu isa quunname irraa of eeguu darbees oolchuu qaba.
Itoophiyaan bakka jireenya lammiilee Itoophiyaa hundaa ta‟uu fudhannee,qilleensa hamaa raasuuf deemu,ibidda nyaachuuf qophaa‟aa jiruu fi raafama waliin dhahuuf dhiyaate irraa mana jireenyaa keenya oolfachuu qabna.
Qillensi hamaa buubbisaa jiru, ibiddi qabsiifame,raafamni kallattii isaa gara keenya godhate qaqqabee bakka jireenyaa dhuunfaa keenyaa jigsee nus balleessuu dura dursinee mala maluun dhaabuu fi bara keenya dhufuuf balaaf saaxilamtuu kan hin taane bakka jireenyaa murteessaa keenya akka haaraatti yeroon itti ijaarru amma.
Biyya keenya oolchuuf akka lammii tokkootti ofitti amanamummaan yoo murteessine jalqaba heera mootummaa amma ittiin bulaa jirru fudhannee mootummaanis akka kabaju dhiibbaa irratti godhuu qabna.
Mootummaan gocha haala heera mootummaa hin hordofneen godhaa jiru akka dhaabuu fi waan godhu hundaaf bu‟uura heeraa hordofee raawwachuu akka qabu cimsinee itti himuu qabna.
Mootummaan federaalaa haala aangoo mootummaa naannoo mulqeen jidduu seenuun pirezidaantota mootummaa naannoo bakka itti gaafatamummaa irra jiran irraa akka kaafaman godhaa jira. 
Mootummaa federaalaa fayyadamanii namoonni dhuunfaa walii galtee ifa hin taane mallatteessaa jiru.
Heera mootummaa bu‟uura godhatanii gaaffii eenyummaa fi daangaa sabootni dhiyeeffatan akka heera mootummaatti deebii argachaa hin jiran. 
Humni nageenyaa mootummaa federaalaa gaaffii mootummaa naannoo malee lo‟anii seenuun lammiilee naannoo jiraatan jeeqaa jiru.
Mirgi heera mootummaa lammiileen bilisummaan biyyattii keessa naanna‟anii hojjechuu fi qabeenya horachuu irraa mulqameera. 
Manni mare bakka buutota uummataa fi manni maree federeeshinii mirgootni seeraa isaanii labsii fi seera ittiin bulmaata ADWUItiin jalaa fudhatameera.
Mootummaan filannoo dhufu dheeressuun osoo hin filatamiin bulchuuf qophaa‟aa jira.
Kanaa fi kanneen kana fakkaatan mootummaan heera mootummaa haala cabseen kan raawwatee fi raawwachaa jiru hubachuun, uummanni Itoophiyaa hundi tokkummaan cabinsa seeraa fi seera ittiin bulmaataa/dambii karaa mootummaan raawwatamu irratti xiyyeeffatee mormuu qaba.
Dabalataan biyya waliinii keenyaa balaa ishee muudate jalaa oolchuuf jecha uummanni Itoophiyaa hundi walii walii isaanii amantaa fi gosaan walitti bu‟uu irraa of qusachuun kutaa hawaasa bakka bu‟an, garee ykn faayidaawwan siyaasaa fi gaaffiiwwan karaa ammayyaawaa ta‟een dhiyeessuu fi walii walii isaaniitiis irratti marii‟achuu dandeessisuun gahee hundaa ta‟uu qaba.
Abbootiin siyaasaa dhaabbilee siyaasaa adda addaa keessatti hirmaatanii fi miseensotni wal tuffachuu fi siyaasa miiraa irraa of qusatanii furmaata waliinii kan itti fufinsa qabu irratti xiyyeeffachuun itti gaafatamummaa isaanii akka lammiitti dirqama isaanii fudhatanii itti gaafatamummaa isaanii bahuu qabu.
Gara qabsoo uummata oromootti yoo dhufnu, uummanni oromoo gaaffii fi kaayyoo siyaasaa ifa ta‟ee qabatee falmii jaarraa walakkaa ol fudhate gochuun isaa dhugaadha. 
Deemsa qabsoo yeroo dheeraa fudhate kanatti qormaata baayyee darbeera. 
Injifannoo hedduus galmeessiseera.
Uummanni oromoo deemsa qabsoo dheeraa keessatti ijoolleewwan isaa qaqqaalii lakkoofsa hedduu wareegeera.
Geggeessitoota seenaan hin irraanfanne horateera. 
Faayidaa uummata oromoo mariif kan hin dhiyeessine baay‟een darbaniiru. 
Lubbuun kan jiranis jiru. 
Qabsoon uummata oromoo dhiyeenya geggeeffame boqonnaa qabsoo biroorra karaa fooyya‟aan gaaffilee uummata oromoo hedduu ni deebisa jedhamee eegamus dhuma irratti fashalaa‟eera.
Muummichi ministeeraa Dr.Abiyyi Ahimad uummata oromoof waadaa galee adaraa fuudhe nyaateera. 
Dr.Abiyyi gaaffilee uummata oromoo deebisuuf fedhii hin qaban. 
Gaaffilee akka afaanii,ofiin of bulchuu,Finfinnee,lafaa,diinagdee,albuudaa fi kkf Dr.Abiyyi Ahimad deebisuu akka hin dandeenye oromoon hundi beekuun irra jiraata.Si‟a tokko uummata mookseera. 
Dr.Abiyyi Ahimad amma faallaa uummata oromoo dhaabbatanii jiru. 
Namichi sirna sabtokkeessaa nurratti fe‟uuf boqonnaa malee qaamota shiran waliin jiru.
Itti aansee uummanni oromoo hundi tokkummaa isaa eegee qabsoo isaa itti fufuun irra jiraata. 
Uummanni qabsoo isaa caasaa mootummaa keessas taa‟ee alarraas taasisuu qaba. 
Qabsoon isaa akka hin gufanneef jecha tokkummaan uummata oromoo laafuu hin qabu. 
Akka kanaan duraa uummanni oromoo tokkummaan akka hin kaane shirri qoqqooduu bal‟inaan irratti hojjetamaa waan jiruuf kana dammaqee eeguun fashaleessuu qaba. 
Sirni ni darba.
Tokkummaan oromoo garuu jiraachuu isaaf wabii ta‟uu hubachuun barbaachisaadha. 
Uummanni iddoo iddoodhaan qofaatti osoo hin taane gurmaa‟uun waan gara fuulduraa irratti marii‟achuu qaba.
Dargaggootni abbootii siyaasaa amanan waliin marii‟achuu qabu. 
Uummanni iddoowwan adda addaatti dhaabbilee kiraa sassaabdotaa irratti qabsa‟uu, keessumattuu gahee dargaggootaa ta‟uu qaba.
Dargaggootni carraan hojii akka uumamuuf gaafachuun mirga lammummaa isaaniiti. 
Kallattii qabsoo gara fuulduraa murteessuufis ta‟e geeggeesitoota filachuuf ijoollota kanaan dura qabsoo hoogganaa turan wajjin marii‟achuun dirqama filannoo hin qabnedha.
Uummanni oromoo waraana Minikiin weeraramee,biyyaa fi bilisummaa isaa erga dhabee jalqabee haa baayyatu haa xiqqaatu waggoota dhibbaa ol,haa dhiphatu haa bal‟atu malee dhuunfaanis ta‟e karaa gurmaa‟een bilisummaa dhabee fi biyya isaa deebifachuuf qabsoo hin lakkaa‟amne geggeessaa har‟a gaheera. 
Kanaafuu qabsoon bilisumaa oromoo eessaa akka ka‟ee ykn ammoo akkamitti akka jalqabe bal‟inaan ibsuun barbaachisaa hin ta‟u.
Sadarkaa qabsoon kun irra gahee fi har‟a maal irratti akka argamu firaafis ta‟e diinaaf ifa waan ta‟eef,waa‟ee kanas gad fageenyaan ibsuun barbaachisaa miti.
Garuu gad fageenyaan ilaalamuu kan qabuu fi anis dhimma uummata koo ibsuu kanan barbaadu, qabsoon kun garam deemaa jira? 
Gaaffii jedhu ilaaluu fi akkasumas qabsoo bilisummaa kana keessa kan turan,amma kan jiranii fi qormaata gara fuulduraatti jiraachuu danda‟an bal‟inaan ilaaluudha.
Haa turu haa ariifatu,haa dheeratu gabaabbatu malee qabsoon kun gara xumuraa akka gahe shakkiin hin jiru.
Haata‟u malee gara kamitti akka deemuu fi galma isa kam akka gahu amma beekuun rakkisaadha. 
Maaliif yoo jedhame kaayyoo qabsoo kanaaf hiikni kennamuu fi galmi qabsoo dhumaa maal ta‟uu akka qabu falmisiisaa waan ta‟eefi. 
As irratti jechuu kanan barbaabe akka itti aanutti ibsuun yaala.
Namni dursaa kaayyoo qabsoo ture sirna wayyaanee jiru kuffisee,lola sanyii balleessuu uummata keenya irratti baname dhaabuu ture. 
Inni milkaa‟eera. wayyaaneenis Tigiraayitti dhokatteetti. 
Kan oromoo ykn mootummaa jijjiiramaati kan ofiin jedhu mootummaan muummichaministeeraa Dr.Abiyyi Ahimad gara aangootti dhufus duuti uummattoota keenyaa dhaabachuu hin dandeenye. 
Uummanni keenya har‟as akkuma bara ABUT bilisummaa fi nageenya akka dheebotetti jira. 
Baay‟ee beela‟eera. Kan mul‟atu hundi sobadha. Kan fakkeessummaati. 
Siyaasa suura ka‟uuti. Kan ta‟e ta‟ee uummanni oromoo bal‟aa kan barbaaduu fi hawwu kan murteessuu fi abbaa qabsoo galmaan gahuu beekamaa uummata guddaa ta‟edha. Dhaabni ykn gareen kamiyyuu kana murteessuufii hin danda‟u. 
Gabaabumatti carraa isaa murteessuu kan qabu uummata bal‟aa kana jechuudha. 
Humni kamillee kana murteessuufii hin danda‟u.
Fedhiin nama dhuunfaas ta‟e hawwiin, fedhiis ta‟e hawwii uummata bal‟aa kanaa ta‟uu hin danda‟u.Dhugaan kun ifa ta‟uu qaba.
Egaa galma dhumaa qabsoo ilaalchisee hanga kana ergan jedhee booda,qormaata qabsichaa ilaalchisee waan tokko tokko kaasuun yaala.
Qormaatota qabsoo bilisummaa bakka saditti qoodnee ilaaluu dandeenya. 
Isaanis qormaatota kaleessa turan,har‟as jiranii fi borus mul‟achuu danda‟anidha. 
Qormaatota kaleessa turan as irratti bal‟inaan kaasuun barbaachisaa ta‟uu baatus,haata‟u malee kan darbe irraa barachuuf akka gargaaruuf jecha isaan kanas xiyyeeffannoo keessa galchuun barbaachisaa ta‟a.
Ministirri Mummee Itoophiyaa Abiy Ahimad, Itoophiyaadhaaf karra galaanaa argachuun dhimma jiraachuufi jiraachuu dhabuu marii sirrii barbaachisudha jedhan.
Dhimmi karra galaanaa argachuu Itoophiyaa yeroo garaa garaatti kaafamaa ture amma ifatti Ministira Mummee Abiyyiin ibsa miseensoota Mana maree bakka bu’oota Ummataaf kennanii fi TVn darbee irratti kaafameera. 
Itoophiyaan biyya Afrikaa guddoo garuu kan karra galaanaa hin qabne kan taatee erga wagga 30 dura Ertiraan walabummaashee labsitee hordofeeti.
Erga yeroo sanaatii kaasee biyyattii daldala biyya alaatti ergamaniifi gara biyyaa seenaniis buufata biyya ollaa xiqqoo taatee jabuutiitti fayyadamaa jirti.
‘‘Galaanni Diimaafi Abbaayi Itoophiyaan kan murteessan, kan Itoophiyaan wal qabataniifi guddinaafi badii Itoophiyaa bu’uura ta’aniidha’’ jechuun kan dubbatan MM Abiy, mata duree dhimma kanaarraa baqachuun akka hin barbaachiifne dubbatan.
Haasaan MM Abiy kunis kallattiin Ertiraa irratti kan fulleeffate ta’u baatulleen, hedduun garuu walitti dhufeenya biyyoota lamaan jidduuttuu waggoota darban keessa fooyya’ee ture balleessuu mala jechuun sodaa akka qaban ibsaa jiru.
Baatiiwwan muraasan asi dhimmi Itoophiyaa karra galaanaa argamsiisuu ifatti dubbatamu baatuulleen, MM Abiy gara aangootti dhufuusaanii hordofee biyyattiin humna galaanaashee diigame ture deebiiftee hundeessuun ni yaadatama.
Gaaffii kara galaanaa MM Abiy kaasan kanaaf Ertiraa, jabuutiifi Somaalii Laandi filmata ta’uu akka danda’an tarreessuun, fedhiin Itoophiyaa kun walitti bu’insa malee ittiin milkaa’u danda’a filamaatawwan jedhanis ibsaniiru.
Haasaa MM Abiy miseensoota mana Mana Ummataatiif taasisaniifi kan Jimaata kaleessaa Onkoolooleessa 13, 2023 miidiyaalee mootummaatiin daqiiqaa 45’f darbee kanaan, dhimma Galaana Diimaa ‘‘baayyee hin dubbatamne’’ jedhan irratti ibsa bal’aa kennan.
Ministirri Mummee Abi yItoophiyaan biyyoota naannawasheetiif madda bishaanii ta’u kaasaniiru. 
Lageen akka Takazeen gara Ertiraafi Sudaan, Abbaayyi ammo gara Masriifi Sudaan, Baaroon gara Sudaan Kibbaa, Oomoon gara Keeniyaa fi Gannaalee Daawwaa fi Waabee Shabalee ammoo gara  Somaaliyaa kanneen yaa’an akka ta’e kaasan.
Dabalataanis baasii itoophiyaatiin sarara bishaanii gara Jabuutiitti ijaaruu dubbachuun, biyyoota naannawashee jiran irraa garuu ‘‘bishaan qulqulluu Itoophiyaaf kan kennuu hin jiru. Hunduu kan nurraa fudhatudha,’’ jechuun ibsan.
‘‘Kan keessan haa qooddannuu garuu kan keenya hin tuqiinaa jechuun ammoo sirrii miti’‘ jechuudhaan, Itoophiyaa karra gara Galaana Diimaafi Galaan Hidndiitti bahu gaafachuunshee sirriidha jedhan.
Ministirri Mummee seenaa keessatti wayita ‘‘Galaana Diimaatti dhihaanneetti biyyootta cimoo addunyaa keessaa tokkoo turre’’ erga jedhanii booda, attamiin gara galaana Diimaatti haa dhiyaannu gaaffii jedhuu kaasuun yoo deebiisanis, ‘‘ajjeechaafi waraanaan ta’u hin qabaatu’’ jedhan.
Itti dabalunis, ‘‘ajjeechaafi waraanaan akka hin taaneef ammoo dhugaa jiru haaluun ammoo sirrii miti’’ jedhan.
Ministiirri Mummee Abiy seenaadhaan alattis haala qubannaa ummataatiin barbaachisummaa karra galaanaa kaasaniiru.
Kanaanis sabni Afaar, Eertiraafi jabuuttiitti argaman akkasumas miseensoonni Somaalee Somaaliyaa, Keeniyaafi Jabuutiitti argaman bishaan galaanaa akka argatan kaasuun, ‘‘Somaaleen Itoophiyaa keessaa maal balleesse? Maaliif qofaatti dhorkame?’’ jechuun gaafatan.
Itoophiyaan buufata argachuuf filamaatawwan ilaaluu kaasanii, deebii qaamoolee kaan irraa kennameerratti baliinaan ibsuu baatan illeen, ‘‘lakkii yaaddoo qabna’’ deebii jedhu argachuu dubbatan.
Deebiisaatiif Itoophiyaan Hidha guddicha haaroomsaa, daandii qilleensa Itoophiyaa akkasumas gahee Itiyoo-telekoom kennuuf fedhii agariisuu ibsan. 
Hidha guddicha ‘‘sheerii (gahee) haa goonuu yoo jedhu callifnee miti. Ni baasa, herregasaa hojjanneera’’ jedhan.
‘‘Ijoolleen keenya akka wal hin nyaanneef amma dureewwan jirru waliin dubbachu qabna. Filmaatichi invastimantii, sheerii, liiziidhaan ilaalamu danda’a. Irratti mari’anna inni jedhu garuu dogongora’’ jechuun ibsan.
MM Abiy Itoophiyaa karra galaanaa dhabuunshee dandeettii biyyattiin Afrikaatti biyya jabduu ta’uuf qabduu akka daangeessee kaasuun, filamaatawwan karra galaanaa biyyattiin qabdu tarreessaniiru.
MM Abiy baasiin Itoophiyaa biifataaf kanfaltu olaanaa ta’usaa kaasuudhaan, maallaqni kunis wagga sadii sadiin kan hidha gudddiha ijaarsiisuu danda’u ta’u himan.
MM Abiy filmaatawwan itoophiyaa karra galaanaatiif qabdu keessaa jalqabarratti kan kaa’an Zayilaadha. 
Buufanni Zayiilaa Somaaleelaandi bulchiinsa Awudel keessatti kan argamu yoo tahu Galoo Galaana Eden irratti argama.
Buufanni doonii kun daangaa Jibuutiitti dhiyoo yoo tahu, haraa Harar daangaa Itoophiyaa irraa Kiilo meetira dhubba hin caalle irratti argamti.
Filannoo lammaffaa tahee kan eerame ammoo buufata doonii Jibuutiidha.
Galaana Diimaa Aduulis irratti kan argamu yoo tahu, Buufata Matsawaa irraa Kiilo Meetira 40 irratti argama.
Al ergeefi meeshaa keessatti galchuuf Itoophiyaan %90 kan tahu buufata kana irratti hundoofti. 
Buufata hojiin akka malee itti baay'atu jedhamuun beekama.
Itti aansuun Asabii fi Matsawaan kaasan. Isaan kunneen ammoo Galaana Diimaarraa gara kaabaa fi Kibbaatti kan argaman yoo tahu, bulchiinsa Eertiraa jala jiru. 
Itoophiyaaf garuu baay'ee dhiyoo jiru.
“Nuyi dirqama Matsawaa yoo hin taane, Asab yoo hin taane ejjennoo jedhu hin qabnu. 
Nuyi kan barbaannu hulaa ittiin afuura baafannu qofaadha. 
Kun ammoo bittaadhaanis haa tahu, liiziidhaanis haa tahu, waliigalteedhanis, nuyi kan barbaannu isa qofaadha,'' jedhan MM Abiy.
Itti dabaluun ''ammumaan dhamaanee, dadhabnee filannoo biraa hin ilaallu taanaan... rakkisaadha,'' jedhan. Haa tahu malee, Itoophiyaan buufata doonii ''anaaf taha'' kan jedhu karaa nagaa tahuu qaba jedhan.
Bulchiinsa federeeshinii ykn konfedereeshiniidhaan biyyoota biroo waliin wlaitti makamuun buufata doonii argachuun filannoo jiran keessaa tokko tahuus himaniiru.
Baay'inni uummata Itoophiyaa waan isaan yaaddesse kan fakkaatu MM dubbii isaanii keessatti irra dedebiin kaasaniiru.

Onismoos Nasiib naannawa bara 1856 dhiheenya, Godina Iluu Abbaabooraa magaalaa Hurrumuutti dhalate. 
Maqaan isaa kan dhalootaa Hiikaa Awwaajii jedhama. 
Abbaan isaa waggaa afuritt iirraa du’e.
Weerartoonni/garboomsitoonni saba biraarraa dhufan bara 1869 Hiikaa haadha isaa jalaa hatuun, maqaa haarawa Nasiib jedhu moggaasaniifi akka 
garbaatti gurguratan. Sanaan boodas yeroo heddu gurgurameera. 
Walumaagalatti Nasiib yeroo saddeet garbummaaf 
gurgurame. 
Dhumarratti, itti aanaa itti gaafatamaa Qoontsilaa Faransaayi kan ture, namni Weerner Munziinger 
jedhamu, Magaalaa Mitsiwwaa, qarqara Galaana Diimaatti isa argatee akka inni sanaan booda garbummaan 
hingurguramne bilisa isa baase. 
Ergamtoonni lallaba Kitaaba Qulqulluu Siwiidiin mana barnootaa ijoolleen dhiirri qofti itti baratan iddoo Imkulluu jedhamu waan qabaniif, Nasiib achi galee akka baratu taasisan. 
Nasiibis yeroo gabaabaatti barataa cimaa dandeettii addaa qabu akka ta’e mirkaneesse. 
Dhalatee waggaa 16tti gaafa Hiikaa/faasikaa Bitootessa 31 bara 1872 cuuphamee maqaan kiristaanummaa Onismoos jedhamu mogga’eef. 
Afaan Girikitiin ‘Onesmos’ jechuun faayidaa qabeessa jechuudha. Barnoota isaas waggoota shanitti xumure. 
Itti aansuun, dhaabbata barnootaa amantaa ‘Johaaneluundis’ jedhamu, kan magaalaa Biromaa, biyya Siwiidinitti argamutti ergamee waggoota shaniif barnoota amantaa ol’aanaa barate. 
Erga achii Mitsiwwaatti deebi’ee, shamara waggaa kudha sagalii kan Mihirat Hayiluu jedhamtu fuudhe. 
Onismoos Nasiib uummata isaa barsiisuuf fedhii cimaan wanta isa keessatti uummameef, haadha warraa isaa, abbaa ishiifi namoota biraa sadi waliin karaa Sudaaniin gara Wallaggaa seenuuf adeemsa eegale. 
Haa ta’u malee, loltoonni mooticha Minilik adeemsa isaaniitti gufuu wanta ta’aniif, Asoosaa darbuu wanta dadhabaniif gara magaalaa daangaa Itoophiyaafi Sudaanirra jirtu, kan Faamkaa jedhamtutti deebi’uuf dirqaman. 
Onismoosis achitti busaadhaan qabamee daran dhibame. Onismoosiifi miiltowwan isaa gara Kaartuumitti deebi’uuf waan dirqamaniif, Ebla 12, bara 1882 Kaartuum gahan. Onismoos achitti dhibee isaarraa 
fayyee gara Imkulluutti deebi’ee, hojii isaa wangeela barsiisuu itti fufe. 
Yeroo sanii kaasee, barreeffama addaddaa gara Afaan Oromootti hiikuu eegale. 
Erga yaaliin inni bara 1886 gara Wallaggaa deemuuf taasise yeroo lammaffaaf gufatee booda, Kitaaba Qulqulluu guutumaa-guutuutti gara Afaan Oromootti hiikuu eegale.
Haa ta’u malee, ijoollummaa isaarraa eegalee uummataafi aadaa isaa keessatti wanta hinguddatiiniif, hanqina jechootaafi jechamoota Afaan Oromoo wanta qabuuf, gargaarsa barbaaduuf dirqame. 
Akka carraa ta’ee, shamara Asteer Gannoo jedhamtu, kan Iluu Abbaabooraatii garbummaan gara Yemenii fudhatamaa osoo jirtuu loltoota galaanarraa Xaaliyaanitiin bilisa baate, Imkulluutti argate. 
Ishiinis hojii isaa barreeffamoota gara Afaan Oromootti hiikuurratti gargaarsa olaanaa taasisteef. 
Gargaarsa ishiin gooteefiin Kakuu Moofaa gara Afaan Oromootti hiikee Waxabajjii bara 1897 xumure. 
Bara 1904 gara Wallaggaa deemee, uummata isaatti makamuu danda’e. 
Yeroo san bulchaa Wallaggaa kan ture, ‘Dajjaazmaach’ Gabra-Igizaabeer, fuula ifaan isa simate. 
Yeroo duraatiif uummata isaaf Afaan Oromootiin Kitaaba Qulqulluu lallabuu eegale. 
Haa ta’u malee, qeesonni amantaa Ortodooksii naannawa san turan afaanicha wanta hindhageenyeef, jibbiinsa cimaa irratti horatan. Jaalalaafi kabajni ol’aanaan inni uummata Oromoo biratti horate, wanta isaan rifachiiseef, sababa “Maaramii kabaja dhoorke” jedhuun isa yakkanii, Paatiriyaarkii Orotodooksii kan ture, Abuna Maatiwoos biratti akka dhiyaatu ta’e. 
Abunichis himannaa qeesotichi dhiheessanirratti hundaa’uun akka biyyaa bahu itti murteesse. 
Haa ta’u malee, Minilik, murtii Abunichaa haquun, Onismoos gara Naqamteetti akka deebi’u, garuu sanaan booda gonkuma akka wangeela hinlallabne itti murteesse. 
Sanaan booda sochiin inni ummata bal’aa keessatti taasisu waan daanga’eef, mana barnootaa Naqamteetti bane keessatti barsiisaa ture. 
Yeroo sanas balaan biyyaa ari’amuu isaa marsa ture. 
Lij-Iyyaasuun bara 1916 aangoo fudhannaan amantaa isaa akka barsiisu eeyyameef. 
Lij-Iyyaasuun, waggaa tokkoon booda aangoorraa fonqolchamus, murtiin isaa akkuma jirutti wanta itti fufeef, Onismoos hanga gaafa du’uutti barreeffamoota addaddaa gara Afaan Oromootti hiikee 
raabsuufi Kitaaba Qulqulluu barsiisuu kan itti fufe, yoo ta’u, barreeffamoota inni Afaan Oromootiin qopheesse keessaa kan armaan gadii eeruun nidanda’ama.
Faayidaa Bosonaafi Bineensotaa Bosonni wabii jireenyaa, ilma namaa dabalatee, beeyiladootaafi lubbuqabeeyyii hundaati. 
Yemmuu faayidaa bosonaa dubbannu,waa’ee lubbuun jiraachuufi jiraachuu dhabuuti dubbanna jechuudha. 
Kallattiinis ta’ee, kallattiin ala lubbuufi jiruun ilma namaa bosonarratti hundaa’a. 
Faayidaalee gurguddaa bosonaafi miidhaalee bosona mancaasuun fidu adda adda baasnee tokko tokkoon haa ilaallu.
Rakkina geeddarumsi qilleensaa addunyaatti fidaa jiru qolachuu ykn hir’isuu keessatti gaheen bosonaa ol’aanaadha. 
Akkuma beekkamu geeddarumsi qilleensaa rakkoolee jaarraa kana keessatti daran yaaddessoo ta’an keessaa isa tokko. 
Sababa geeddarumsa qilleensaatiin oo’inni addunyaa yeroodhaa gara yerootti dabalaa jira. 
Sababa oo’a dabaleetiin cabbiin qarqara lafaa jiru dhangala’aa waan jiruuf, olka’iinsi qaamolee bishaanii dabaluun biyyoota heddu kan lafa gadi-aanaarratti argaman liqimsuu danda’a sodaan jedhu dabalaa jira. 
Kana malees, rakkoolee akka wayitiin roobaa gegeeddaramuu, roobni xiqqaatee gogiinsi uummamuu, iddoo tokkotti ammoo roobni baay’achuun lolaan cimaan akka ‘Sunaamii’ faa uummamuu, dhukkuboonni addaddaa uumamuufi kkf, sababa jijjiirama qilleensaatiin kan uumamani. 
Bosonni, kaarboonii ardii tanaa harka guddaa hammatee jira. 
Kanaafuu, yeroo ammaa kana bosonni saffisaan manca’aa jiraachuun isaa gadi lakkifamuu kaarboondaayi’oksaayidiif hanga 20% qooda qaba jedhama. 
Haalli kun ammoo akkuma jirutti yoo itti fufe, rakkinni hagamii uumamuu akka danda’u tilmaamuun nama hinrakkisu.
Yoo bosonni manca’e kaarboondaayi’oksaayidiin qilleensatti gadi lakkifamuun jijjiirraa qilleensaa fida; yoo bosonni kunuunfame garuu, kaarboondaayi’oksaayidiin qilleensa keessa jiru nixuuxxama. 
Kanaafuu, bosonniifi geeddarumsi qilleensaa walitti dhufeenya gar-lamee qabu. 
Geeddarumsi qilleensaa bosonaarratti balaa fida; bosona kunuunsuun ammoo dhiibbaa geeddarumsa qilleensaa nisalphisa. Dhimma kanaan walitti qabatee, bosonni akka madda galiittis 
nifayyada. 
Biyyoonni guddatan, kan warshaalee guguddaarraa kaarboondaayi’oksaayidii hedduu burqisiisaan, biyyootii warshaalee gurguddaa hinqabneefi bosona heddu qabaniif maallaqa akka kanfalan taasifamaa jira. 
Bosonni gadi lakkifama kaarbondaayi’oksaayidii dhorkuun, akkasumas kan qilleensa keessa jiru xuuxuun qulqullina qilleensaa yoo uume, itti fayyadamtoonni uummata biyyichaa qofa osoo hintaane, uummata addunyaa mara. 
Kanaafuu, faayidaa waliinii kanaaf maallaqa kanfaluun ammoo sirruma.Kunis daldala kaarboonii jedhama. 
Gama biraatiin bosonni qabeenya bishaan lafa jalaa gabbisuufi rooba harkisuun; akkasumas manca’a biyyoo lolaafi bubbeen uummamu hanbisuun oomishtummaa dabala. Yoo bosonni manca’e, burqaaleen nigogu, biyyoo gabbataan lolaan dhiqama, bubbeedhanis nihaxaawwama. 
Kun ammo oomishtummaa hiri’isuufi gogiinsa uumuun beelli akka uummamu taasisa. 
Biyyoon lolaan dhiqaamu, lafa qullaatti hambisuun ala miidhaa biraas qaba. 
Biyyoota akka Itoophiyaa keessatti, hidhoota laggeen humna ibsaa burqisiisaniitti nam’uun, akka harataan guuttaman gochuun 
umrii tajaajila hidhoota kanneenii gabaabsa. 
Bosonni madda nyaataa, qorichaafi oomishaalee mukaa addaddaa ta’uunis nitajaajila. 
Firiin, baalli, hiddi (hundee)fi qaamni biqiltoota addaddaa, ilma namaa dabalatee, bineensotaafi beeyladoota hedduuf nyaata ta’ee tajaajila. 
Ilmi namaa beeyladoota bosonaa addaddaa kan akka kuruphee, booyyee, karkarroo, tarraaca(Bosonuu)fi kkf, foon isaanii wanta nyaatuuf madda nyaataa dabalaan argata jechuudha. 
Qorichoonni aadaas ta’anii, ammayyaa hedduun biqiltootarraa oomishamu. 
Kuni ammoo fayyaa namaa eeguu bira darbee madda galiis ta’uun faayidaa guddaa laata. 
Kana malees, meeshaaleen mukarraa hojjetaman kan mana keessatti tajaajilan, kan akka siree, minjaalaa, barcumaafi kkf; akkasumas kan waajjiraalee keessatti tajaajilaniifi kan 
ijaarsi addaddaa ittiin raawwatamu bosonarraa argamu. 
Kun ammoo madda galii guddaadha. Kanneen malees, bosonni iddoo jireenyaa bineensootaafi beeyladootaa addaddaati. 
Bineensoonnifi beeyilladoonni bosonaa ammoo akkuma armaan olitti caqasne, madda nyaataa ta’uun ala, madda tuuriizimii ta’uun tajaajilu. Daawwattoonni biyya alaafi biyya keessaa, bineensota bosonaa, kan haalaan qalbii namaa hawwatan, daawwatanii bashannanuuf maallaqa guddaa kanfalu. 
Keessattuu daawwattoota biyya alaarraa sharafni alaa waan argamuuf, misooma biyyaaf qooda guddaa gumaacha. 
Gama kanaan biyyoonni hedduun kan akka Keeniyaafaa faayidaa guddaa argachaa jiru. 
Yeroo ammaa kana galii biyyoota alaarraa Keeniyaan argattu keessaa harki guddaan Tuurizimiirraa argama. 
Fakkeenyaaf, bara 2006 waggaa tokkotti Keeniyaan Tuurizimiirraa qofa Doolaara Ameerikaa miiliyoona 803 argatte. 
Galiin kun tarii amma dachaan dabale ta’a. 
Itoophiyaanis bosonaafi bineensota bosonaa ishii haalaan yoo kunuunsite, kutaa diinagdee Tuurizimiirraa galii sharafa alaa guddaa argachuu akka dandeessu amanamaadha. 
Tuurizimiin alattis, bineensonni bosonaa karaa seera-qabeessa ta’een adamsamuun, gogaa, ilkaan, gaafa, summiifi dafqa isaaniirraa galiin guddaan ni’argama. 
Fakkeenyaaf, gogaan naachaa, qeerransaa, hardiidaafi weennii uffata, faaya, afata manaafi biiroof wanta oolaniif, gatii guddaa baasu. 
Ilkaan arbaa faayaafi wantoota biroos tolchuuf oola. 
Dafqi moor’ee shittoof, summiin bofaa ammoo qoricha oomishuuf oola. 
Jaldeessi, hantuunnifi illeentiifaan ammoo yaalii saayinsiif oolu. 
Haa ta’u malee, faayidaalee faaran murteessoo ta’an kanneen hubachuu dhabuun ykn qaamota fedhii dhuunfaa isaanii qofa ari’aniin bosonni addunyaa kanaa saffisa nama yaachisuun manca’aa jira. 
Kun ammoo gammoojjummaa babal’isuun miidhaa guddaa qaqqabsiisaa jira. 
Rakkoon gammoojjummaa ammoo dachee kanarra iddoo heddu jiraatuus, Aafrikaa keessatti biyyoota gammoojjii Sahaaraa gaditti argamanitti, Itoophiyaa dabalatee, daran hammaata. 
Itoophiyaa qofa akka fakkeenyaatti yoo fudhanne, hongee baroota 1973-1975tti uummamee tureen qofa namoonni 3000, loon 80%, hoolonni 50%, gaalonniifi ro’oonni 30% caalan dhumanii ture. 
Rakkinni hongee kun eegasiiyis turee deddeebi’uun miidhaa qaqqabsiisaa jira. 
Hongeefi beela hamaa bara 2003tti biyyoota gaanfa Afrikaatti uumamee lubbuu uummata Somaalee heddu galafateefi, uummattoota gammoojjiiwwan kibbaafi baha Itoophiyaa 4000,000 ol gargaarsaaf saaxile akka fakkeenyaatti fudhachuun nidanda’ama. 
Akkuma waliigalaatti bosonni uffata dacheeti.
Akkuma namni uffata malee qullaa hinmiidhagne, dacheenis bosona malee hinmiidhagdu. 
Bosonni wabii lubbuutis.
Ilmaan namaa misoomuuf qofa osoo hintaane, lubbuun jiraachuuf bosonaafi qabeenya bosonni hammatee jiru badiirraa eeguufi kunuunsuu.

Sirna gadaa amma kiyyoo kolonii jala hin seeninitti Oromonni sirna ittiin bulan kan mataa isaanii qabu turan. 
Maqaan sirna kanaas Gadaa jedhama.
Sirni kuniis bal’aa ture.
Dhimma jireenya ummata Oromo kallattii hundaan kan ilaalu sirna siyaasa, aada diinagdeefi amantiiti. 
Sirni Gadaa sirnaa seera Oromonni ittiin walbulchu, kan duulee roorroo ofirraa ittisu, kan dinagdee isaa ittiin tikfatuufi dagaagfatu, akkaata inni itti waliin jiraatuufi kan hawwiin dhala Oromo cufa ittiin guutu ture. 
Oromota sirna akkasii jalatti qindeessuudhaaf yeroo dheeraa fudhate. 
Oromota gosatti hiraman walitti fidanii sirna tokko jalatti walitti qabuun kufaatiifi ka’uumsaa yeroo dheeraa gaafate. 
Haata’u malee, Gara walakkaa jaarraa kudha shanaffaa isa lammaffaa keessa sirni gutuun argamuu danda’e. 
Akkaata himamsa aadaa Boorana kibbaa keessatti yeroon itti Gadaan dhaabbate kanumaan walkipha. 
Akka mangoddoonni Booranaa himanitti Gadaa ijaaruuf yaalii dheeraan eega godhame booda, Gadaan yeroo dheeraaf bifa hojechuu danda’un dhaabbate. 
Sirna Gadaa keessatti wanni hundi gadaan walqabata. 
Lakkoofsi yeroo, aadaan, amantiin, jireenyi hawaasaa fi ittisi biyyaa hundi hidhata Gadaa qabu. 
Bara Gadaan sirna gutuu ture sana akka tahutti galmeessuun hindanda’amne. 
Hammi galmeefame baay’ee yaraadha. Haata’u malee, kan galemeeffame keessaa irra guddaan kan baroota dhihooti. 
Waa’een sirna Gadaa hammi beekamu baay’ee yaraadha. 
Irraa caalaattii odeeffannoon argaman oduu Afaniin kan daddabraniidha. 
Isaaniis bakka bakkati garagar tahu. 
Sunillee Gadaan Caffe Caffetti deebi’uu haa agarsiisu malee, tokkummaa sirna kanaaf raga kan tahu haftee sirna kan Gadaa Booranaa har’aalee haga taheefuu hojjataa jiruudha. 
Kanaaf waa’ee sirna Gadaarratti hangi hubatame xiqqaadha. 
Waliigalatti sirna kana caalatti hubachuudhaaf qormaata cimaa sirna Gadaa kan mul’isan armaan gaditti ilaalla. 
Hawaasa keessatti dhalli namaa kophaa hinjiraatu. 
Kophaas hindalagu. 
Namoota biraa wajji jiraata, hojjataas. 
Jireenyi dhala namaa walitti hidhaataadha. 
Hawaasa Oromo bara Gadaa keessaa yoo fudhannee akkaataa jiruufii jireenya Oromo, akkaataa qoodama dalagaa, hariiroo ummanni Oromo hawaasa keessatti waliinqabau, sirna Gadaa keessatti qaama tokko.
Akkaataan polotikaa sirnichaas uunkaa jireenyya hawaasa Oromotti hidhamee jira. 
Uunkaa jireenya hawaasa sirna Gadaa keessaa hubachuuf waan kanaa gadii hubachuunbarbaachisaadha.
Sirna gadaa keessatti odeffannoon argaman tursiisuuf haala danqaa tu turee. 
Sirnoota darban kanaan dura keessattii odeefaannoo wa'ee sirnagadaa tursiisuuf ta'ee hojirraa olchuuf argaman muraasa turan.
Mallattoon Booqaa Birraa, ibsaan Masqalaa ayyaanni Masqalaa kan itti kabajamu dha. 
Dargaggeessi xomboora guuree Daamaraa Masqalaa gubee, Kormoomsaa daaraa masqalaa addatti dibatee, sirba masqalaa wal jalaa qabee sirbaa yiikkisee dhiichisu, shamarran dibbeen lafa goosan jaarsi biyyaa ija irraa hafaa, horaa bulaa jedhee naannoo ibsaa masqalaa dhaabbatee yeroo itti eebbisu dha. 
Kanaaf hawaasni Oromoo Waaqa waa hunda keessa isa dabarsee birraa hawwataa kanaan isa ga’e Irreeffatee galateeffata. Akka amantaafi falaasama Uummata Oromootti, Uummamni hundi gochaafi humna waaqa isaan uume mullisu jedha. 
Iccitiin humna Waaqa tokkichaa karaa uumamoota kanaa ibsama. 
Kanaaf, Irreechi bifa aadaatiin sirna galateeffannaa fi kadhaa waaqaa taasifamu waan ta’eef iddoowwan humni uumuu Waaqaa adda ta’anii itti mullatan keessaa bakka lama ; Isaaniis Irreecha Tulluu fi Irreecha Malkaa jedhamu. 
Iddoon kun lamaan ballinaan waan achitti kabajamaniif jecha malee akkaatuma lafa Oromoottii bakkeewwan biroon 
Irreeffannan itti raawwataman hin jiran jechuu miti. 
Irreechi Tulluu kan itti kabajamu jiini bonaa darbee yeroo bokkaan afraasaa itti roobuu qaba jedhamee eegamu keessattidha. 
Tibbi bonaa goginsaan beekama. 
Aduufi hoo’a irraan kan ka’e jiidhi lafaa gogee, margi qooree, bishaan cooreefi malkaa jiru hunda keessatti qal’atee mul’ata. 
Yoo gogiin kun dheerate horiis ta’ee dhala namaa balaa irra buusa. 
Kun akka hin taaneef giddugala ji’a Bitootessaatti hangafootni biyyaa wal waamanii akka seera isaatti naannoo lafaa bakka jiidha qaba jedhamutti yaa’un harka isaanii gara waaqaatti qabanii “Jiidha nun dhowwatin, waqtiileen toora isaanii eeganii haa naanna’an, qilleensa roobaa nuuf kenni, araar” jedhanii kadhaa waaqaa taasifatu. 
Tulluutti ba’anii 
waaqa tokkicha sana kadhatu. 
Sirni kadhaa kun Aadaafi falaasama amantaa kuushota duriin kan wal qabatedha jedhama. 
Irreechi malkaa kan adeemsifamu, wayita jiini gannaa darbuuf jedhu Baatii Fulbaanaa gara walakkaa keessatti dha. 
Jiini Fulbaanaa jalqaba Waqtii Birraa waan ta’eef haalli qilleensa gannaa jijjiirama itti agarsiisu eegaludha. 
Kunis lafti xuuxxataafi sochiif mijataa, qilleensi duumessaafi huurrii ture ifaafi ho’a aduu Birraan bakka bu’aa deema. 
Dacheen daraaraa biqilootaan uwwifamtee bareeduu eegalti. 
Kanaaf, guyyaan irreechaa kun “Ayyaana Birraa” jedhamee beekama. 
Guyyaan Irreechaa kun bakka tokko tokkotti ammoo guyyaa “Xaddacha saaquus” ni jedhama. 
Kunis hoggaa dukkanniifi bacaqii gannaa darbee wal arguun itti danda’ame jedhamee amanama. 
Kanuma irraan kan ka’e Irreechi guyyaa galata Waaqaati jedhama. 
Galateeffannaa kana irratti namni hundi akkuma umurii isaatti uffata aadaa uffatee, dargaggoonni bareedanii, haawwanis, Wandaboo kuula bareedaan hojjetame irratti balees ta’ee kaabbaa, calleefi dooqaan faayame uffatanii coqorsa jiidhaa, keelloo, hadaa, daraaraa qabatanii malkaa gamaa 
gamanaan wal ga’anii Waaqa faarfatu, Maaramii galateeffatu, “Maareewoo, Maareewoo...”jedhu. 
Haala kanaan, gara malkaatti yaa’u. 
Abbootiin Gadaa, kallacha, bokkuu, marga, alangaa, jirma ykn ulee aangoo Gadaa ibsu qabatanii dura bu’anii tooraan seeraafi hayyataan sochii gara malkaattii ta’u sana geggeessu. 
Haalli uffannaa nama hundumaa bifa kabaja Waaqaa ibsuun ta’a. 
Haawwaniis ta’e shamarran mogalee gaditti uuffata dheeraa uffatu. 
Kunis “ Yaa waaqi nun 
soqolin, gaaddidduu kee nun dhowwatin “ jechuu dha jedhama. 
Malkaan Irreechi akka Oromiyaatti 
bal’inaan itti kabajamu Magaalaa Bishooftuu bakka Hora Har-sadii jedhamuttidha. 
Magaalaan Bishooftuu, Hora adda addaan badhaatee bifa bareedaafi uumama taatee akka kan godhe bishaan hedduu waan qabduufidha. 
Kanumaaf naannoo bishaanoftuu waan jedhamu irraa ka’uudhaan magaalaan kun Bishooftuu jedhamte jedhu Jaarsoliin Biyyaa. 
Horri harsadiis Horawwan magaalaatti marsanii jiran keessaa Malkaa Irreechaa beekamaafi bara dheeraan duraa kaasee itti Irreeffatamaa ture ta’uu dubbatama. 
Harsadiin abbaa malkaa hora sanaa gosa Liiban keessaa kan ta’e, harri kun maqaa isaarraa ka’uun kan moggaafame ta’uu jaarsoliin ykn maanguddoonni 
Galaan ni dubbatu. 
Oromoon golee Oromiyaa jiru hunduma irraa guyyaa Irreechaa kanatti seera guutee uffatee jiidha qabachuun Waaqa galateeffanna, ni kadhanna, Uumamaan uumaa isa ta’e waaqa raajeffanna! jechuun Hora Harsadii magaalaa Bishooftuutti argamu kana deemee galata galchata. 
Hawaasni waggaa waggaan achitti argamu bara baraan dabalaa deemaa jira. 
Yeroo ammaa kana uummata Miliyoona Afurii ol ta’utu achitti argama jedhama.

Onkololeessa 7 eegalee lakkoofsi lammilee Filisxeem ajjeefamanii
3,785 ga’uu Ministeerri Fayyaa Gaazaa ibse.
Kanneen ajjeefaman keessaa 1,524 ijoollee yoo ta’an 1,000
dubartoota, 120 ammoo maanguddoota jedha.
Dabaluunis namootni 12,493 ta’an madaa’uu qondaaltonni fayyaa ibsaniiru.
Masiriirraanhojjettoonni gargaarsaa ulaa Raafaatti meeshalee gargaarsaa Gaazaa seenanii raabsuuf eeyyama barbaadan, guyyootii hedduuf eegaa akka jiran himan.
Mohsen Sarhaan, Baankii Nyaataa Masirii irraa, akka BBC’tti himetti, konkolaatonni gargaarsa 120
daangaa Gaazaa bira dhaabbatanii jiru, akkasumas “xiyyaarroti fe’umsaa(kaargoo) torba ykn saddeet meeshaalee gargaarsa fe’anii Turkirraa dhufaa jiru.”
Sarhaan innii fi hojjetoonni gargaarsaa biroon gargaarsa kennuu waan hin dandeenyeef aariinsaanii dabalaa dhufuu himeera. 
“Namootni achi [Gaazaa] jiran bishaan akka fixan, korojoo reeffaa akka fixan waan beeknuuf baayyee areerra.”
Sarhaanifi gartuun isaa hanga Gaazaa seenanii meeshaalee gargaarsaa raabsanitti daangaarraa akka hin deemne himuun: “Akka nuti seenuu dandeenyuuf ajjeechaan kun akka dhaabbatu barbaadna,” jedha.
Gabaasa haaraan humni waraanaa Isra’el Onkololeessa 7 as yoo xiqqaate loltoonni 306 ajjeefamaniiru jedha.
Kaleessa, Ministirrii Muummee Israa’el Benjamiin Netaniyaahuu walumaagalatti lammileen Israa’eel 1,400 ol ta’an Hamaasiin ajjeefamaniiru jedhanii ture.
Dubbii himaan Humna Ittisaa Israa’el Daani’eel Hagaarii dabaluun, haleellaa jalqabaa Hamaas booda hidhattoonni Filisxeem daangaa Isra’el keessatti hafan jiraachuu danda’u jedheera.
Biiroo Siyaasaa Hamaas keessatti dubartiin jalqabaafi tokkittin haleellaa xiyyaaraa Israa'eeliin ajjeefamuu Miidiyaaleen Filisxeem gabaasaa jiru.
Biiroon siyaasaa kun qaama Hamaas murtee kennu isa guddichadha.
Haadha warraa hundeessaa Hamaas Abdel Aziz al-Rantisii kan taate Jamila al-Shaanti, sochii dubartootaa Hamaas keessatti hundeessuun bara 2021tti dubartii jalqabaa Biiroo Siyaasaa kanaaf filatamtedha.
Bakka haleellaan xiyyaaraa kun itti raawwatame ilaalchisee gabaasota kunneen keessatti waan himame hin jiru.
Ogeessi fayyaa Landanirraa  gara Gaazaa  deemee hojjetu Gassan Abu-Sittah, waan Kibxata halkan, yeroo dhohinsi hospitaala Al Ahli keessatti mudate ta'e ibsa.
''Yeroo haleellaan misaayilaa qaqqabu kutaa baqaqsanii wal’aanu keessan ture, baaxiin kutaa baqaqsanii yaaluu nurratti kufe'' jedhe.
"Namoonni dhibbaan lakkaa'aman du'aniiru, kanneen qaamnisaanii irra murame jiru" jedhe.
Itti dabaluudhaanis dhukkubsattoonni inni wal’aanu keessaa %40 "ijoolleedha. 
Hundi isaanii warra isaanii keessaa tokko ykn lachuu dhabaniiru, ijoolleen kun miidhamarraa bayyaannachuuf yeroo dheeraa itti fudhata" jedhe.
Jifataan Liivarpuuliifi Masrii Mohaammad Saalah walitti bu'iinsa Israa’eliifi Gaazaa ittifufeen ''hooggantoonni addunyaa walitti dhufuun lammiileen nagaa kana caalaa akka hin galaafatamneef akka ittisan'' dhaame.
Ministeerri Haaja Alaa  Israa’eel namoota Onkololeessa 7 irratti Hamaasiin butaman keessaa lama du’anii argamuu ibse.
Noyaa Daan umurii ganna 12 fi akkayyaan ishee Karmelaa Daan, umurii ganna 80, Kibuutzi Niir Ooz keessaa butamanii fudhatamani. 
Isra’el reeffii namoota kanaa eessaa akka argame
hin ibsine.
Israa'el ergaa X irratti barreesseen "reeffi Noyaa fi akkayyaashee Karmeelaa kaleessa argamuu isaa yemmuu beeksifnu gadda guddaani.
"Onneen keenya cabeera.  Namoota akka nuti manatti ishee deebifnuuf jecha seenaa ishee qoduun nu gargaartan, galatoomaa."
Israa'el guyyootaaf Gaazaa seenuuf karoorachaa akka jirtu himaa turte, garuu kun maaliif hanga har'aatti hin raawwatamne?
Humni Ittisaa Israa’eel(IDF) har’a (Kamisa) ganama akka ibsetti, sa’aatii 24 darban keessatti “bakkeewwan shororkeessitoota Hamaas dhibbaan lakka’aman” barbadeessuu ibse.
Ibsa miidiyaa X, kan duraan Twitter jedhamurratti maxxansaniin IDF “ haleellaa Gaazaarratti gaggeessu yeroo hunda ittifufuu” ibsuun, dabaluunis “ bakkeewwan ittisa misaayeelii, da’oowwan holqaa, bakkeewwan basaasaa, wiirtuuwwan ajaja hojii fi wiirtuuwwan biroo,” barbadeessuu himeera.
Ganama kana suuraaleen Gaazaa fi daangaa irraa arganne kunoo.
MM UK Rishii Sunaak Israa’eel akka seenaniin buufata xiyyaaraa Tel Aviitti ibsa gazexeessitootaaf kennaniin, haleellaan Hamaas Onkololeessa 7 irratti raawwate “ gocha hamaa shororkeessummaa, dubbatamuu hin dandeenyeedha” jedhaniiru.
Dabaluunis UK’n Isra’eel bira akka dhaabbattu ibsaniiru.
“Marii ani boodarra ministera muummee fi pirezdaantii Israa’eel waliin qabaadhu, marii bu’a qabeessa ta’a jedheen abdadha,” jedhan.
Masriin ulaa Raafaa banuun konkolaattonni deeggarsa 20’n gara Gaazaa akka seenan waliigalte.
Pirezedantiin Ameerikaa Joo Baayiden dursanii kan beeksisan yoo ta'u, amma Masriin gargaarsi namoomaa ulaa gara Gaazaatti "itti fufiinsaan" seenu ta’uu mirkaneessite.
Dubbi himaan Pirezidaanti Masrii Ahimed Fahmi ibsa kennaniin, “Pirezidaantiin Masrii Abdel Fattaa al-Sisii  fi Pirezidaantiin Ameerikaa Joo Baayiden gargaarsi namoomaa itti fufiinsaan karaa tarminaala Raafaa gara Gaazaatti geessurratti waliigalan,” jedhan.
Gargaarsi namooma kun jaarmiyaalee gargaarsa namoomaa idil-addunyaa waliin to’annoo Dhaabbata Biyyoota Gamtoomanii jalattii Gaazaa akka seenu hoggantoonni Masrii fi Ameerikaa ibsaniiru.
Gargaarsi barbaachisaan Gaza akka qaqqabuuf US Masirii waliin walii galteetti, kun lammilee nagaa dhiyeessiin tajaajila hedduu addaan citeef abdii waan kennedha.
Wantoonni beekuu qabdan kunoo:
Haleellaa tasaa Hamaas Israa’el irratti raawwate hordofee Ministirri Mummee Beniyaamiin Netaaniyaahuu tokkon tokkoon hoggantoota Hamaas irratti tarkaanfii haaloo akka fudhatan himaniiru. 
Kaayyoon tarkaanfii haaloo Israa’el ‘Duula goraadee sibiilaa’ (Swords of Iron) jechuun moggaafte kanaas duulawwan biyyattiin kanaan dura Gaazaarratti taasifterra baay’ee bal’ata. 
NATO’tti ambaasaaddara US kan turan Ivo Daalder, dhimma waldhabdee Israa’eel – Hamaas irratti US kara keessaan Iraan waliin haasa’uu hin ooltu jechuun BBC’tti himaniiru.
“Ameerikaan dhuunfaatti Iraan waliin chaanaloota sababa kanaaf jecha uumaman fayyadamuun haasa’aa akka jirtu beekna,” jedha bara 2009 hanga 2013 Nato’tti ambaasaddara US kan ture Daalder.
“Iraanis, shaakkii malee, US maal gochuuf akka qophoofteettu beekti. 
Kun wanta pirezdaantichi yeroo kanatti ifatti dubbachuu fedhu miti, dubbachuus hin qabu,” jedhan. 
Jalqaba torban kanaatti White House’tti gorsaan Nageenya Biyyaleessaa Jeek Salivaan, US Iraan waldhabdee kana gidduu akka hin seeneef akeekkachisuuf biyyatti waliin haas’auu ibsanii turani.
Iraan waldhabdee kana gidduu yoo seente lolli kun gara naannoo Baha Gidduu Galeessatti babal’achuu danda’a yaaddoon jedhu jira.
Tamsaasi kallattii waa'ee walitti bu'iinsa Israa'eliifi Hamaas itti fufe isin biraan geenyu amma eegale. Dhiyaadhaa!
Hordoftootaa tamsaasa kallattii walitti bu'iinsa Israa'eliifi Hamaas ilaalchise isin biraan gahaa oollee asirratti dhaabneera.
Pirezidantiin Ameerikaa Joo Baayidan wayita dawwannaasaanii Israa'elitti, dhimma Filisxeem, dhimma Araboota bal'aafi rakkoo amma mudateerratti shakkii qaban ilaalchiisuun mari'ataniiru.
Akkasumas deeggarsa namoommaa Sulula Gaazaa fi Weest Baankiif oolaara miiliyoona 100 gumaachan.
Baayidan nageenya Israa'eliifi Filisxeem jidduu, kan ummattoota lamaan nagaafi kabajaan ittiin waliin jiraataniif, kutannoo bulchiinsa isaanii irra deebiin kaasaniiru.
Akkasumas pirezidantichi Israa'eliif dhimma karoora lola lafoo ishee yaadaa jirtu irratti gorsa kennaniiru.
Akka jedhaniittis, Israa'el seera shororkeessitootaan hin jiraattu, dambii seeraatiin malee. Kanaaf Israa'eldhimma kaayyoowwan isheerratti ifa ta'u qabdi jedhan.
Innis ammoo ''daandiin amma irra jirtan kaayyoowwan sana kan milkeessu ta'usaa xinxalli sirriin'' gaggeeffamu gaafata jedhan.
Itti dabaluunis akeekkachiifni ifaan mootummaa Neetaanyaahuuf kennan: 'fagoo hin deemiinaa' kan jedhu ture.
Kibxata galgala magaalaa Gaazaa keessatti haleellaan lubbuu namoota 470 olii galaafate hospitaala Al Ahlii al-Arabiyaa jedhamurratti raawwate dheekkamsa guddaa kaasera.

kitaaba kutaa afaanoromoo 9ffaa fuula 5 irraa kan fudhatame 
Afaan meeshaa ilmaan namaa ittiin waliigalan keessaa isa guddaafi faayidaa hedduus kan qabu. 
Fakkeenyaaf, ulaagaalee sabni tokko ittiin beekamu keessaa inni guddaan afaan isaati.
Kana jechuun, sabni tokko, saba kana jennee saba birarraa adddaan baasuuf kan nu gargaaru yeroo baay’ee afaan inni dubbatu. 
Kanamalees, afaan aadaa saba isaa nibaata, darbees ni’ibsas. 
Faayidaa guddaan afaanii inni biraa namoonni guyyaa guyyaatti jiruufi jireenya isaanii gaggeessuufi fooyyeessuu akka danda’anii, barbaadan, tajaajila walqunnamtii kennudha. 
Namni tokko rakkina, gammachuu wkf akka fedhetti himachuuf kan gargaaru afaani. 
Akkasumas, fedhiifi jibba namoota biraa dhagahanii tarkaanfii barbaachisu fudhachuuf afaan tokkoo ol beekuun barbaachisaadha. 
Guddinni afaan saba tokkoo guddina hawaasa isaa waliin deema. 
Kana jechuun, bal’inniifi dagaaginni afaan tokkoo guddina qabeenyaafi aadaa saba sanaa waliin walqabata jechuudha.
Qabeenyiifi aadaan saba tokkoo yoo guddachaa deeme, isaan dabalaman kana moggaasuun barbaachisaa ta’a. 
Kun ammoo, guddina afaan saba sanaatiif karaa bana. 
Kanaafi guddinni hawaasaafi afaanii walqunnamtii qaba kan jedhamuufis.
Akka ilaalcha yeroo ammaatti, baay’inni afaan biyya tokko keessa jiranii akka rakkootti osoo hintaane, akka bu’aatti ilaallama. 
Akka ilaalcha kanaatti, afaan adda addaa walbira yoo guddatan, guddinni tokko guddina isaan biroo nicaala; muuxannooon isa tokkorraa argamu, guddina isaan kaaniif nigargaara. 
Kana malees, afaanota biyya tokkoo kabajuufi guddina isaanii gara hundaan gargaaruun, lammii biyya tokkoo kabajuudha; guddisuudhas.
Yeroo tokko tokko garuu, haalli dhugaa kana faallessu ni mudata. 
Akkuma seenaa biyya keenyaafi biyya biraarraa hubannu, adeemsi siyaasaa kun afaan saba tokkoo qofti akka guddatuufi beekamu, kan saboota biraammoo akka qancaruufi ukkaamamu yeroo taasisu agarra.
Akkuma beekamu afaan tokko haala gaariin guddachuu kan danda’u dubbatamuu qofaan osoo hintaane, afaan barumsaafi afaan hojiin mootummaa ittiin gaggeeffamu akkasumas afaan barreeffamaa yoo ta’edha.
Afaan hiree kana dhabe, ‘niguddata’ jedhanii eeguun gowwummaadha. 
Kun kan agarsiisu, guddina Afaan tokkoof guddina hawaasaatiif siyaasi qooda guddaa qabaachuu isaati.
Walumaagalatti, afaan mallattoolee eenyummaafi meeshaalee walquunnamtii sabni tokko qabu keessaa isa guddaadha.
Afaan akkuma aadaa kaanii, guddina hawaasaa waliin deema. 
Kana malees, afaan tokko akka fedhii saba isaa guututti guddachuuf, sabichaan dubbatamuu qofa osoo hintaane afaan barumsiifi hojiin mootummaa ittiin geggeeffamu akkasumas, afaan barreeffamaa ta’uu qaba. 
Kan afaan tokko guddachuu danda’us yoo akkas ta’eedha.

Dhalli namaa erga gara addunyaa kanaa dhufee jiruufi jireenya eegalee, karaa adda addaatiin walqunnama. 
Walquunnamtii kana keessaas waljaalachuun, walitti firoomuun akkuma jiru waljibbuunis, walirraa baqachuunis nijra. 
Namoonni wal fakkeenya saalaatiin, umriitin, sadarkaa barnootaatiin, naannoon, sabummaan, hojiifi kkfniin walitti dhufuun hiriyoomuu yookiin firoomuu danda’u. 
Haalli kunis walitti dhufeenyi namootaa sadarkaa adda addaa akka qabaatu taasisa. 
Kanaafuu, nama hundatti firoomuun ykn hiriyoomuun hindanda’amu. 
Hiriyaa baafachuun namarraa gara namatti adda ta’uu danda’a. 
Kunis hunduu ulaagaa mataa ofii qaba waan ta’eefi. 
Namni hundi ulaagaawwan isaa keessatti nama yaadaafi amalaan waliigalan caalatti filatu.
Uummata Oromoo biratti hiriyummaan aadaa kabaja guddaa qabu. 
Keessumaayyuu addooyyeen shamarran Oromoo biratti haalaan beekamaadha. 
Kunis kan shamarran Oromoo jaalala dhugaa, kabajaafi maalummaa hiriyummaa ittiin agarsiisani. 
Kanaafuu, addooyyeen kan dubri umriifi naannoo jireenyatiin walitti dhiyaatan hanga waliin jiranitti waljaalachuufi walii dhaabbachuuf waadaa waliigalani. 
Waadaan waliigalan kuni kakuu hiriyummaa isaanii cimsu ta’a.
Haalli kakuun kun itti raawwatus seera mataa isaa qaba. 
Dura jarri lamaan quba moggee walqabatanii akkana jechuun kakatu: 
A. Addooyyee Addooyyee B. Oo koo! 
A. Yoon lammata maqaa kee dhaye maqaa koo duuti haa dhooftu.
B. Koollee duuti haadhooftu.
Kakuu kaan booda hiriyoonni lamaan addooyyee waliin jedhu malee maqaan walhinwaaman.
Naannoo tokko tokkotti ammoo, hiriyoonni lamaan maqaa biroo walii moggaasuun walwaamu.
Fakkeenyaaf, Arsiitti kumuudee, Hanguggee, Bilillee faa walii moggaasuun walwaamu. 
Waadaa waliigalan kana eeguuf jecha dubara moggoo taatellee maqaa ishiitiin hinwaaman.
Addooyyee lamaan yeroo gammachuus ta’ee gaddaa walbira dhaabbatu. 
Yeroo boqonnaa isaanii guyyaa Sanbata Guddaa waliin dabarsuun, dhimma qaban hundarratti waliin mari’atu. 
Dhimmi gaa’ila raawwachuu yoo isaaniif dhiyaate, waa’ee gurbaa isaan ilaallatee iyyaafatanii irratti mari’atu. 
Mariin qotee bulaa ta’u isaa, amala bayeessa qabaachuu isaa, harkaqalleessa ta’uu isaa , dureessa/sooressa ta’u isaarratti ta’uu mala. 
Haaluma kanaan ulaagaa kaadhimummaa guutuufi guutuu dhabuu isaa mirkaneessu. 
Kana malees, gammachuu warra isaaniirratti waliin hirmaatu. 
Fakkeenyaaf, yoo warri isaanii sirna adda addaa godhatan nuffii tokko malee walgargaaru. 
Haaluma kanaan gaafa rakkoos wal-irraa hinbaqatan.
Hunda caalaa ammoo cidha waliirraa hinhafan. 
Qophii cidha wliirratti hirmaatu. 
Addooyyeen heerumaaf qophooftu maal gochuu akka qabdu gorsu, akka ishiin haala gaariin mana horattu yaadaan gargaaru. 
Kana malees, kan misirroon fudhattee heerumtu dhaleefi dhangaa adda addaa qopheessanii mi’a manaafi uffata bitaanii walii gumaachu. 
Bakka tokko tokkotti ammoo, heexoo dubarri heerumaaf kaatu dhugdu waliin dhugu; sirba cidhaa jala bultii waliin sirbu. 
Dhumarratti, gaafa heerumaa baye-bayeefi taritaarii baafachuun booyanii fira boochisu.Walumaagalatti, addooyyeen haala shamarran jireenya keessatti gaddaafi gammachuu irratti waliin dhaabbatanialala waliif qaban ittiin ibsatani.

Akkuma sochii hawaasummaa adda addaa, barumsi bu’aa saayinsiifi teeknooloojii kan burqisiisu qofa osoo hinta’in ofiis itti fayyadamaa jira. 
Kanaaf, fakkeenya guddaa kan ta’u barnoota idilee sagantaa barnoota raadiyoofi televiijiniin tamsa’ee deeggarsa cimaa kennuu danda’uu isaati. 
Sagantaan kun addunyaa guutuu keessatti haala qabatamaa biyyichaa irratti hundaa’ee hojiirra oolus, biyya keenya keessatti ammas gahaa akka hintaane ogeessonni barnootaa hedduun ni’ibsu. 
Sagantaan kunis akka bal’achuu qabu nihubachiisu.
Raadiyoofi televiijiiniin barsiisuun humna namaa barsiisuuf barbaachisu qusata. 
Kun ammoo barsiisonni fedhii barattoota isaanii guutuuf yeroo gahaa akka argatan taasisa.
Kana malees, barsiisonni dandeettiifi muuxannoo gahaa qaban yeroo barsiisan, barattoota hedduun ilaalamuufi dhaga’amuu akka danda’an godha. 
Dabalees, barumsi fiilmiin, raadiyooniin yookiin televiijiniin kennamu barattoota miliyoonaan lakkaa’aman qaqqabuu danda’a. 
Barumsa gosa adda addaas barattoota fagoo jiran yookiin kanneen barnoota idilee hinarganneef dhiyeessuun nidanda’ama. 
Waggootii hedduu darban keessatti fiilmiifi raadiyooniin biyyoota baay’ee keessatti namoota hinbaranneef barnoota gosa adda addaa dabarsaniiru. 
Kanaanis dubbisuufi barreessuu irraa eegalee kan akka barnoota qonnaa ittiin barsiisuun danda’ameera.
Biyyoota barnoonni sadarkaa tokkoffaa keessatti babal’ate keessatti fiilmiifi raadiyoon kan fayyadan barumsa daree bakka bu’uuf osoo hintaane, kan barsiisaan dhiyeessu caalaa barumsa kennamu bu’uura isaarraa ka’uun beeksisuufi gabbisuufi. 
Mootummoonni fiilmii biyya isaaniitiif maallaqa niramadu. 
Fiilmiin kunis tolaan manneen barnootaa, kolleejjota, gumiiwwaniifi, namtokkeefillee nidhiyaatuuf. 
Yuunivarsiitoonni baay’een barumsa fagootiif fiilmii ofii qopheessu.
Garuu fiilmii gabaabduu tokkollee qopheessuuf mi’aawaa waan ta’uuf, biyyoonni baay’een fiilmiitti fayyadamuun isaaniitti ulfaata. 
Kanaaf jecha uummataaf barumsa gatii salphaan dhiyeessuuf addunyaarratti raadiyoon caalaatti filatamaa ta’eera . 
Ardiiwwan addunyaa tajaajilli raadiyoo harka baay’een keessatti dabale keessaa Iisiyaan fakkeenya tokko.
Yeroo dheeraaf, biyyoonni industiriidhaan dagaagan baay’een sagantaa barnoota raadiyoo uummata isaaniitiif kan dhiyeessan yoo ta’u, dhaggeeffattoota raadiyoo alaatiif ammoo barnoota afaanii qabu. 
Abbaan fedhe, bakka fedhee addunyaa keessatti barnoota afaan adda addaatin biyyoota adda addaarraa dabru raadiyoo sanaan hordofuu danda’a. 
Fakkeenyaaf, Awustiraaliyaatti ijoolleen bakka adda addaatti argaman barumsa isaanii giddu-galeessa mana barumsaa qilleensarraa tamsa’u dhaggeeffatu. 
Ijoolleen kun raadiyoo ofiitiin dhaamsa dabarfachuu, yeroo barumsi xumuramus 
barsiisaa raadiyoo sanaaf gaaffii dhiyeessuu danda’u.
Gatiin televiijinii kan raadiyoo caalaa mi’aadha. 
Kanaafuu, bal’inaan hojiirra ooluu hindandeenye. 
Televiijiniin garuu bu’aadhaan caalmaa ni qabaata. 
Barattoonni ijaan ilaalaa sagalee dhaggeeffachaa akka baratan waan dandeessisuuf barumsa ittiin dabarsuuf filatamaa ta’aa jira.
Ameerikaan barumsa televijiniin dabarsuudhaan biyya hunda dursiti. 
Barumsa sadarkaa 1ffaa, 2ffaa, fi 3ffaa bal’inaan ittiin gaggeessuu dandeesse.
Kana malees, qorannaafi opiraasiyoonii godhamu kan dura barattoonni muraasni qofti ilaalan, har’a laaboraatoriifi mana yaalii keessatti barattoonni hedduun televiijiniin hordofuu danda’aniiru.
Barumsi televiijiniin dabru akka babal’atu kan taasise jijjiirama sirna “Saatalaayitii “irratti godhame.
Kunis kan ta’uu danda’e saatalaayitiin ergaa isa qaqqabu hunda gara lafaatti waan tamsaasuuf, ardii hunda waliin gahuufis saatalaayitoonni waltajjii barbaachisaa ta’anirratti dhaabamanii daandii qabatanii jiru. 
Haaluma kanaan barnoonnis bu’aa saayinsii ammayyaatti fayyadamuun bal’inaafi qulqullina barnootaa dabalaa jira. 
Kunis saayinsiifi teeknooloojii babal’isuuf barnoota akka barbaachisu, barnoota guddisuuf ammoo saayinsiifi teeknooloojiitti fayyadamuu akka qabnu nuhubachiisa. 
Biyya keenyattis sagantaaleen barnootaa kanneen raadiyoofi televiijiniin dabran bu’a qabeeyyii waan ta’aniif bakka hingeenyetti babal’achaa deemuu qabu.

Barnoonni misoomaaf bu’uura. 
Barnoonni uummata humnoomsa. 
Biyyootas ni cimsa. 
Balbala ittiin hiyyummaa keessaa of baasan banuufiin, uummattootaafi biyyootaa ‘walqixxeessuu’ keessatti gahee ol’aanaa qaba. 
Biyyoonni addunyaa galmoota misooma bar-kumee akka bakkaan gahan gochuuf qoonni barnootaa murteessaadha. 
Galmoota misoomaa barkumee saddeettan keessaa lama barnoota ilaallatu. 
Isaanis, daa’imman hundi barnoota sadarkaa 1ffaa xumuruufi barnoota sadarkaa 1ffaafi sadarkaa renaissance dam on Nile 2ffaa keessatti walqixxummaa saalaa mirkaneessuudha. 
Kana malees, barnoonni-keessattuu barnoonni shamarranii-galma fayyaa daa’immaniifi walhormaataa; akkasumas, galma eegumsa naannootiin walitti qabate kallattiin deeggara. 
Yaadni, “Dhiira barsiisuun nama tokko barsiisuudha; shamara barsiisuun garuu maatii hunda barsiisuudha” jedhu, barbaachisummaa barnoota shamarranii sirriitti ibsa. 
Kana jechuun, barbaachisummaan barnoota ijoollee dhiiraa xiqqaadha jechuu osoo hin taane, shammarri boru haadha ijoollee yemmuu taatu, yoo barnoota qabaatte ijoollee ishiis kunuunsuun fayyaa isaanii eegdee barsiisti jechuudha. 
Biyyoonni misooman, bu’uurri misooma isaanii tokko shamarran barsiisudha jedhama. 
Investimantiin barnootaa nama dhuunfaa, hawaasa, akkasumas addunyaa mara fayyada. 
Barnoonni qulqullina qabuufi kan uummata hunda walgahe hiyyummaafi dhabiinsa wal-qixxummaa hir’isuu keessatti gahee ol’aanaa qaba. 
Fayyaa namoota dhuunfaa fooyyessuun, misoomni biyyootaa bu’uura amansiisaarratti hundaa’ee itti fufiinsaan akka mirkanaa’u taasisa. 
Namoonni dhuunfaas ta’ee, biyyoonni beekumsa akka uuman, hojiirra oolchaniifi daddabarsan dandessisuun diinagdeen saffisaan akka guddatuufi addunyaarratti dorgomaa ta’ee akka ijaaramu taasisuuf furtuudha. 
Hawaasa dimokiraatawa ta’e ijaaruu keessattis qooda murteessaa qaba.
Bu’uurri misoomaa cimaan qabeenya uummamaa osoo hintaane, humna nama barateeti. 
Nama barate jechuun nama beekumsaafi ogummaa cimaa; akkasumas ilaalcha gaarii goonfate jechuudha. 
Humni nama baratee hagam misoomaaf murteessaa akka ta’e hubachuuf haala biyyoota badhaadhanii kan akka biyyoota Awuroppaa, Ameerikaa Kaabaa, Jaappaanifi kkf, 
biyyyoota saffisaan misoomaa jiran, kan akka Chaayinaa, Indiyaa, Biraaziil, Kooriyaafi kkf fi biyyoota misoomaan duubatti hafan kan akka biyyoota Afrikaa hedduu gammoojjii Sahaaraatii gaditti argaman walmaddii qabanii ilaaluun nidanda’ama. 
Sababni garaagartii bal’aa biyyoota kanneen gidduu jiru garaagartii qabeenya uummamaa miti. 
Biyyoonni Afrikaa hedduun, kan hiyyumaan gadadamaa jiran, qabeenyi uummamaa isaanii kan biyyoota badhaadhaniitii ol yoo ta’e malee, gadi miti. 
Fakkeenyaaf, bosona addunyaa keessaa %3.4n biyya Rippaabiliika Dimookiraatawaa Koongoo keessa jira. 
Qabeenyi bishaanii biyyattiin qabdus daran guddaadha. 
Haa ta’u malee, biyyattiin misoomaan duubatti haftuudha. 
Biyyi kun akka fakkeenyaatti haa fudhatamtu malee haalli biyyoota hedduu akkasuma. 
Sababni kanaa ammoo hanqina humna nama baratee, kan saayinsiifi teeknooloojii hammayyaatti fayyadamee qabeenya uumamaa misoomsuu danda’u dhabamuudha. 
Dhuguma kana hubachuun, yeroo ammaa kana Itiyoophiyaan misooma itti fufiinsa qabu mirkaneessuuf lammii ishii hundaaf barnootaafi leenjii qulqullina qabu waliin gahuuf tattaafffii cimaa gochaa jirti.
Dhumarratti, barbaachisummaa barnootaa ilaalchisuun, dhaamsa pirezidaantiin Laayibeeriyaa, Aaddee Elen Joonsan Sarliif dabarsan yaa ilaallu.
“…. Wanti tokko, wanti egeree fooyya’aa nagaya amansiisaa qabuuf ija keenya banu barnoota qofa. 
Laayibeeriyaa keessatti, barsiisaan cimaan tokko, jechoonni akkamitti akka qubeeffamaniifi lakkoofsonni akkamitti akka ida’aman qofa osoo hinta’in, daa’imman akkamitti jireenya egeree gaarii argachuu akka danda’an itti agarsiisuu akka danda’u mataa kootiin argeera.
Daa’imman keenya hundi mirga barachuu qabu. Barnoota jechuun, barnoota hundaa miti. 
Filannoo bal’aa qabna. 
Haala waldiddaafi walitti bu’iinsa armaan dura addunyaa keessatti hubachaa turre itti fufuu danda’uun ykn haala daa’imman keenya egeree nagaa-qabeessafi onnachiisaa/abdachisaa ta’e  arganiin barsiisuu dandeenya. 
Barnoonni-inni sirriitti qulqullina qabeessa ta’e-daa’immaniif abdiifi carraalee gaggaarii laata…. Manni barnootaa iddoo nageenyaa ta’uu danda’a; ta’uus qaba… Barnoonni qulqullina qabu nageenyaaf wabiidha, nageenyis barnootaaf bu’uura. 
Nagayaafi misooma mirkaneessuuf ammoo daa’immanis dirqama qabu.

Yeroo keemikaalonnifi wantoonni xuraa’an ykn summaa’an adda addaa gara qilleensaatti gadi lakkifamuun ilmaan namaafi lubbu-qabeeyyii biroo yookiin naannawa uumamaafi nam-tolcheerra miidhaa geessisan faalamni qilleensaa uumame jedhama. 
Qilleensi sirna gaazotaa walxaxaafi jijjiiramaa ta’e yoo ta’u, lubbu-qabeeyyiin dacheerra akka jiraatan taasisuuf gahee murteessaa qaba. 
Qaamni qilleensaa Oozoonii (O3) jedhamu akka uffata qorraatti dachee uwwisuun akka humni aduu guutumaa guututti dacheerra qubachuun faayyaa ilmaan namaa, lubbu qabeeyyii biroofi sirnakkoorra miidhaa hinbulchine dhoorka. 
Haa ta’u malee, Oozooniin yeroodhaa gara yerootti sababa faalama qilleensaatiin miidhamuun haphachaa wanta jiruuf ilmi namaas ta’ee sirnakkoon dachee balaaf saaxilamaa jira.
Wantoonni qilleensa faalan jajjaboo, dhangala’oofi gaazota ta’uu danda’u.
Faaltonni kunis kan uummamaa ykn namtolchee ta’uu danda’u. 
Wantoota gochoota namaatiin uumamuun qilleensa faalan keessaa guguddoon kan armaan gadiiti.
•	 Salfar Ooksaayidii (SOx): Salfar Ooksaayidiin koompaawundii keemikaalaa yoo ta’u, dhoo’insa Voolkaanoofi aara industiriirraa baahuun uumama. 
Cileefi boba’aan koompaawundii Salfarii wanta qabaniif, yemmuu gubatan Salfardaayi’ooksaayidii (SO2) uumu. 
Salfar daayi’ooksaayidiin ammoo yoo Naayitiroojiin daayi’ooksaayidii (NO2)n walitti makame Asiidii salfarii (H2SO4) uumu. 
Kanaafuu cileefi boba’aa akka madda humnaatti itti fayyadamuun Ooksaayidoonni Salfarii (SO2 fi H2 SO4) gara qilleensaatti lakkifamuun faalama qilleensaa akka uuman taasisa.
•	 Naayitroojiin Ooksaayidii(NOx): Ooksaayidoota Naayitroojiinii heddu keessaa inni sadarkaa ol’aanaan qilleensa faaluun beekkamu Naayitiro ojiindaayi’ooksaayidii(NO2) dha. 
NO2 n kompaawundii keemikaalaa yoo ta’u, yemmuu wantoonni adda addaa oo’a daran olaanaa ta’een gubatan uumama. 
Naayitiroojiindaayi’ooksaayidiin daran Summaa’adha.
•	 Kaarboonmoonooksaayidii (CO): Kaarboonmoonooksaayidiin gaazii bifaafi foolii hinqabneefi kan nama hingubne ta’ee, daran summaa’aadha.
Kan uummamus, boba’aa akka gaazii uumamaa, cileefi muka guutumaa guutuutti gubachuu dhabe ykn walakeessan gubatanirraayi. 
Wantoonni gubataan qaama konkolaattotaa keessaa bahanis madda guddaa gaazii kanaati.
•	 Kaarboondaayi’ooksaayidii(CO2): Gaaziin kun bifa, fooliis ta’ee, summaa’ina hinqabu. 
Maddi gaazichaa wantoota gubatan, oomisha simmintoofi afuura beeyilladoonni baafatani. 
Gaaziin kun oo’insi qilleensaa akka daran dabalu gochuu keessatti gahee guddaa qaba.
Akkuma beekkamu yeroo ammaa oo’insi addunyaa wanta dabalaa deemeef miidhaan adda addaa gahaa jira.
•	 Amooniyaa (NH3): Amooniyaan keemikaala bifa gaaziitiin argamu yoo ta’u, foolii badaa qaba. 
Amooniyaan wantoota xaa’oofi qoricha adda addaa oomishuuf oolan keessaa isa tokko. 
Kan maddee qilleensatti makamus wantootumaa kanneenirraayi. 
Keemikaalli kun kan bal’inaan faayidaarra oolu ta’us, keemikaala balaafamaa waan ta’eef, qilleensa faaluu keessatti gahee mataa isaa qaba.
•	 Fooliin balfaa kuufameefi dhangala’oota xuraa’anii, kan magaalootaa fi industiriiwwan keessaa bahanirraa madduun qilleensa faala. 
Faaltonni qilleensaa kan dhuka’oota adda addaa keessaa maddanis gahee isaanii qabu.
Faalamni qilleensaa fayyaafi lubbuu namaarratti miidhaa olaanaa qaqqabsiisa.
Akka ragaan DhaabbataFayyaaAddunyaa (DhFA) agarsiisutti, sababa faalama qilleensatiin waggaa waggaatti namoonni miiliyoonni 2.4 nidu’u. 
Kanneen keessayiis miiliyoonni 1.5 sababa faalama qilleensaa mana keessatti uumamuun du’u. 
Waggaa waggaatti uummanni Ameerikaa qofti kan 500,000 ol ta’an sababa dhibee onnee faalama qilleensatiin uumamuun du’u.
Qorannoowwan adda addaa akka agarsiisanitti du’a sababa dhibee sombaatiin qaqqabuufi faalama qilleensaa kan boba’aa gubataa konkolaattota keessaa bahuun uumamu gidduu walitti dhufeenya cimaatu jira. 
Lakkoofsi namoota waggaa waggaatti sababa faalama qilleensatiin du’an kan sababa balaa konkolaataatiin du’an nicaala. 
Akka qorannoon bara 2005 taasiifame mul’isutti, Awurooppaa kessatti waggaatti namoota 310,000 oliitu sababa faalama qilleensatiin du’a.
Dhibeewwan faalama qilleensatiin uumamanii lubbuu namaa galaafatan kan akka asmii, dhibeewwan onnee, Sombaafi dhibeewwan ujummoo qileensaa fa’i. 
Lakkoofsi namoota dhibeewwan kanneeniin biyyoota industiriin guddatan keessatti du’aa jiranii saffisaan dabalaa dhufuun sadarkaa yaaddessaarra gaheera. 
Dhibeewwan kunneen lubbuu namootaa galaafachuun alas, namoonni hedduun manneen yaalaa keessa ciisanii akka yaalaman taasisuun tajaajila fayyaa uummataaf kennamurratti dhiibbaa geessisaa jiru. 
Baasiin biyyoonni adda addaa yaalii dhibeewwan kanaaf baasaniifi hir’inni oomishtummaa sababa namoota dhibichaan hojjirraa dhabamaniin uummamu guddina diinagdeerratti miidhaa olaanaa qaba.
Saanduqni armaan gadii biyyoota sadarkaa olaanaatti CO2 qilleensatti gadi-lakkisuun oo’insa qilleensaa addunyaa dabalaa jiran agarsiisa.
Biyya CO2 isaan waggaatti qilleensatti gadilakkisan ( Toonii 106)n
Gahee isaanii akka
addunyaatti
Chaayinaa 6,103 21.5%
Ameerikaa 5,752 20.2%
Ruusiyaa 1,564 5.5%
Indiyaa 1,510 5.3%
Jaappaan 1293 4.6%
Jarman 805 2.8%
Inglizii 568 2.0 %
Kaanaadaa 544 1.9%
Kooriyaa
kibbaa 475 1.7%
Xaaliyaanii 474 1.7%
Dimshaasha gahee isaanii dhibbeentaan 67.2% Kaarboondaay’ooksaayidii maddisiisuu keessatti gaheen Afrikaa akka ardiitti 1.8 % qofa.  
Kuni ammoo biyyoota tokko tokkoof yoo hirame baayyee xinnaadha. 
Haa ta’u malee, biyyoonni industiriin hinguddatin gaheen isaan qilleensa faaluu keessatti qaban xiqqoo ta’us, rakkoolee sababa faalama qilleensaatiin uummaman kan akka hongee, lolaa , dhibeewwan adda addaafi kkfniin daran miidhamaa jiru. 
Kanaaf yeroo ammaa biyyoonni qilleensa faaluu keessatti gahee guddaa qaban biyyoota kaaniif beenyaa akka kaffalan kan jedhamuuf.
Rakkoo faalama qilleensaa salphisuuf tarkaanfiiwwan adda addaa fudhatamuu qabu. 
Tarkaanfiiwwan kanneen keessaa inni tokko, kaarboondaayi’oksaayidii qilleensatti gadi lakkifamu hir’isuudha. 
Kuni ammoo kan ta’uu danda’u madda humnaa bobaa’aafi cileerraa argamu hir’isuun humna maddeen qulqulluu kan akka bishaanii, bubbee, biqiltoota, hurka, aduufi kkfirraa maddisiisuudha. 
Gama kanaan hojiin Itiyoophiyaan hojjechaa jirtu addunyaaf fakkeenya garii ta’aa jira.

Yaadni nageenya karaa jedhu, itti fayyadamtoonni karaa konkolaataa hagam balaarraa bilisa ta’anii karaarra bobba’anii akka galan agarsiisa. 
Itti fayyadamtoota karaa yoo jennu, konkolaachistoota, namoota konkolaataa yaabbatanii imalan, akkasumas namoota lafoo karaarra deeman hammata.
Barreeffama kana keessatti akka addunyaattiis ta’ee, akka biyya keenyaatti balaawwan karaarratti uummaman, sababoota isaaniifi fala isaanii ilaalla.
Babal’inni magaalootaafi guddinni industirii saffisaan dabalaa jiru, guddina diinagdee wanta fideef fedhiin geejibaa yeroodhaa gara yerootti dabalaa jira. 
Haa ta’u malee, hanguma sosochiin geejibaa dabalaa deemu, balaan karaarratti uummamus daran dabalaa jira. 
Odeeffannoowwan madda adda addaa akka agarsiisanitti addunyaarratti waggaatti namoonni miiliyoonni 1.2 sababa balaa karaarratti uummamuun yoo lubbuu isaanii dhaban, miiliyoonni 20 ol ammoo nimadaa’u ykn qaamaa hir’atu. 
Yeroo ammaa akka walii-galaatti balaan konkolaataa baayyinaan lubbuu namaa galaafachuun sadarkaa 11ffaarraa yoo jiraatu, bara 2020tti sababa du’aafi qaamaa hiri’inaa ta’uun sadarkaa 3ffaatti ol guddata jedhamee tilmaamameera.
Balaan karaa konkolaataarratti uumamu rakkoo fayyaa uummata addunyaa maraa ta’us, baayyinaan kan uummamu, Itiyoophiyaa dabalatee, biyyoota galii gadi-aanaafi giddu galeessa qaban keessatti. 
Itoophiyaa keessatti namoonni lafoo karaa konkolaataarra deemaniifi namoonni konkolaattota daldalaa imaltootaa yaabbatan baayyinaan balaaf kan saaxilaman yoo ta’u, biyyoota qarooman(misooman) keessatti balaan hedduumminaan uummamukonkolaattonninamootadhuunfaawalittibu’uuni.
Kanbaayyinaan miidhamanis konkolaachistootuma abbaa konkolaataa ta’ani. 
Fakkeenyaaf, Ameerikaatti balaawwan ciccimoon 60% konkolaachistootarra kan gahan yoo ta’u, Itoophiyaatti garuu 5% qofa. 
Kana jechuun ammoo baayyinni namootaa Itoophiyaa keessatti balaa konkolaataa yeroo tokkootiin du’an kan Ameerikaa harka 30n caala jechuudha. 
Odeeffannoon bara 1998 bahe tokko akka ibsutti balaa konkolaataatiin Itoophiyaan Ugaandaa duursuun addunyaa keessaa sadarkaa 1ffaarra akka turte mul’isa. 
Kun ammoo rakkinni kuni biyya keenya keessatti hagam yaaddessaa akka ta’e mul’isa.
Gabateenarmaangadiibiyyootaaddunyaamuraasakeessatti konkolaattota 10,000, kan heeyyama qaban keessaa meeqarra balaa cimaan akka qaqqabu agarsiisa.
Akkuma walii-galaatti sababoonni balaa konkolaataa qaqqabsiisan gurguddoon, saffisaan oofuu, wantoota sammuu namaa adoochan kan akka alkooliifaa dhuganii oofuu, qabattoo ykn gonfoo mataa haala gahaafi sirrii ta’een itti fayyadamuu dhabuufi rakkina/ hanqina konkolaataan walqabate.
Qu’annoonItoophiyaakeessattigaggeeffametokkobalaawwankonkolaataa uummamaniif sababoota armaan gadii addatti kaa’eera.
•	 Daandiin gahaafi qulqullina sadarkaa isaa eeggate jiraachuu dhabuu.
•	 Beekumsi uummataa nageenya karaa ilaalchisee jiru gadi-aanaa ta’uu.
•	 Namoonni, konkolaattoonnifi beeyiladoonni walitti makamanii karaatti fayyadamuu.
•	 Seerri nageenya karaa ilaallatu gahaan dhabamuu; kan jirus haala gahaan hojiirra oolchuu dhabuu.
•	 Rakkoo hanqina konkolaataa.
•	 Namoota miidhamaniif waldhaansi gahaan laatamuu dhabuu.
•	 Seerri inshuraansii balaa konkolaataa dhabamuu.
Sababoota balaa konkolaataa qaqabsiisan kan armaan olitti tarreeffamaniin alattis namootas ta’ee meeshaalee konkolaataan tokko fe’uu qabuu ol itti fe’uu, hirriba gahaa osoo hinrafin yeroo dheeraaf walitti fufanii oofuu, gama konkolaachistootaatiin naamusni gahaan dhabamuufi kkf bal’inaan mul’atu.
Sababootabalaakonkolaataaarmaanolitti ibsamaniinbadiinlubbuunamaa fi qabeenyarra gahaa jiru daran olaanaadha. 
Akkuma gabaasa ogeeyyii nageenya karaa(tiraafikoota) irraa yeroo hunda dhageenyuti Magaalaa Finfinneefi naannawa ishii qofa yoo fudhanne, guyyaan osoo balaan hinuummamiin nagaan oole jira jechuun hindanda’amu. 
Keessumattuu balaawwan tokko tokko garmalee suukaneessaa waan ta’aniif arguu mitii dhagahuun illee namatti ulfaata. 
Sababa balaa konkolaataatiin, lubbuu imaltoota konkolaataa guutuu akka hintaane ta’uun baduufi qabeenyi qarshii miiliyoonotaatti tilmaamamu daaraa ta’uun waanuma yeroo yeroon qunnamu ta’eera.
Gaaffiin dhumarratti ka’uu malu, “Malli balichaa maali?” kan jedhu ta’a.
Balaan amma qunnamaa jiru kun akkanumatti kan itti fufu yoo ta’e, yeroo dhihoo keessatti rakkina cimaa hawaasummaafi diinagdee ta’uun misooma biyyaa gufachiisuu danda’a. 
Kanaafuu, mootummaafi uummanni waliin ta’uun rakkinicha hiri’suuf, yoo danda’ames hambisuuf, hojjechuu qabu. 
Uummanni barnoota nageenya karaa ilaalchisee laatamu hunda xiyyeeffannoonhordofuunhojiitti jijjiiruuqaba.
Mirgaafidirqamaisaabeekuun,sochii nageenya karaa mirkaneessuuf taasifamu keessatti abbummaan dammaqinaan hirmaachuu qaba. 
Qaamonni leenjii konkolaachisummaa laatan, leenjii gahaafi qulqullina qabu laachuu qabu. 
Konkolaachistoonni itti gaafatamummaa ulfaataa baachuu isaanii hubachuun of eeggannoo cimaan konkolaachisuu qabu. 
Saffisa heeyyamamuu ol oofuun, naamusa badaa agarsiisuun, lubbuu namaa caalaa maallaqaaf dursa kennuun balaaf nama saaxiluu hubachuun of eeggannoo taasisuu qabu.
Namoonni lafoo daandii konkolaataarra deeman seera tiraafikaa eeguun balaarraa of eeguu qabu. 
Of eeggannoo taasifamuu qabu keessaa yeroo hunda qarqara daandii karaa bitaa qabatanii demuu, ‘Zeebraa’ irraan cehuu, bitaa-mirga ilaallatanii cehuu, konkolaataa dhaabbatuun dahatanii cehuu dhiisuu, beeyiladoota daandiirra oofuu dhiisuu, ijoolleen akka daandiirratti hintaphanne dhoorkuufi kkf. 
Kan biraafi inni guddaan, qaama konkolaattotaa yeroo yeroon sakatta’uun nageenya isaanii eeguudha.
Dhumarratti of eeggannoo kanneen hunda bira darbee yoo balaan uummame, lubbuun namootaa akka hindabarre gargaarsa atattamaa taasisuufiin gara mana yaalaa dhiheenya jirutti battalumatti geessuun lubbuu miidhamtootaa baraaruun nama hundarraa eeggama.
“ Qabattoo sirriitti hidhachuun, miidhaa balaa konkolaataa 40-60% haa hir’isnu.

Taaddasaa Birruu Godinaa Shawaa Kaabaa (Salaale), Aanaa Hidhaabuu Abootee, Ganda Siree Morosee jedhamutti abbaa isaa Obbo Birruu Kenneefi haadha isaa Aaddee Boontuu Waaqjiraarraa bara 1914 dhalate.
Bifti isaa magaala ifaa yoo ta’u, nama dheeraafi dhaabbata qajeelaa qabu ture. 
Jeneraal Taaddasaan nama tasgabbaa’aa haata’u malee, dandeettii dubbatee nama amansiisuu adda ta’e qaba ture. 
Walqixxummaa namootaatti wanta amanuuf, namoota sadarkaan isaa gadis ta’ee, isaa ol turan haaluma tokkoon simata ture.
Jeneraal Taaddasaa Birruu ilma qonnaan-bulaa yoo ta’u, osuma barnoota isaa barachaa jiruu, bara 1928 mootummaan abbaa irree Xaaliyaanii biyya keenya weerare. 
Abbaan Taaddasaa Obbo Birruu Keennee, jaalala biyya isaaf qaburraa kan ka’e, weerara Xaaliyaanii fashaleessee birmaddummaa biyyaa kabachiisuuf gootota biroo waliin bosona lixe. 
Loltuu cimaa kan ture Obbo Birruun, erga loltoota diinaatiin yeroo dheeraaf walwaraanaa turee booda, aara gaazii summaa’aa loltoota Xaaliyaanitiin dhuka’een gubachuun wareegame. 
Haati Taaddasaas osuma gadda ulfaataa du’a abbaa warraa ishii keessa jirtuu, yeroo gabaabaa booda ishiinis du’aan boqotte.
Sanaan booda Taaddasaan haadhaafi abbaa malee qofaatti wanta hafeef barnoota isaa addaan kutuuf dirqame. 
Yeroo san Taaddasaan umrii ijoollummaa keessa kan tures ta’u, loltoota Xaaliyaanii, of tuulummaan Itiyoophiyaa weeraruun du’a abbaafi haadha isaaf sababa ta’an waraanee haaloo bahuuf ijoollummaan iddoo abbaa isaa bu’ee bosona seene.
Yeroo san obboleessi abbaa isaa Balaambaraas Beekaa kan jedhamu Xaaliyaanidhaan lolaa waan tureef, Taaddasaan namoota naannoo isaa amansiisuun fudhatee wasiila isaatti makamee waraana eegale. 
Haa ta’u malee, lolarratti booji’amee, gara Moqaadishootti geeffamee hidhaan umrii guutuu itti murtaa’ee, iddoo Daniinaa jedhamtutti hidhame. 
Mana hidhichaa keessattis dhakaa falaxuu dabalatee hojiiwwan daran ulfaataa ta’an hojjechuufi miidhaawwan birootinis osuma dararamaa jiruu, Xaaliyaaniin wanta moo’ameef, mootichi Hayilasillaasee iddoo baqatee turee biyyaatti deebi’e. 
Moqaadishoonis too’annoo loltoota Ingiliizii jala wanta ooltef, Taaddasaan mana hidhaatii hiikkame. 
Oogganaan loltoota Ingiliizii tokko dhaabbataafi dandeettii Taaddasaa hubachuun akka inni loltummaa idileen akka qacaramu waan affeereef, gara Mombaasaa, Keeniyaa deemuun loltummmaan leenji’e. 
Erga leenjii xumuree, kutaalee waraanaa Itoophiyaa adda addaa keessatti tajaajiluun guddina sadarkaa heddu argateera. 
Bara 1934 gara mana barnootaa waraanaa Holotaa Gannati seenee barnoota saayinsii waraanaa barate.
Erga barnoota isaa sadarkaa olaanaan xumuree booda, bara 1937 manuma barumsaa kanatti leenjisaa ta’ee ramadamuun tajaajilaa ture.
Yeroo san humna Poolisii cimaa ijaaruun barbaachisaa ta’ee wanta argameef, ajaja Hayilasillaaseetiin gara hoomaa Poolisiitti makamee humna Poolisii darbatamaa jedhamu leenjisee gurmeessuun oogganaa ture. 
Jeneraal Taaddasaan bara 1956 eegalee hanga Onkolooleessa 1959 mootummaa Hayilasiillaaseetiin hidhametti ajajaa olaanaa waraana biyyattii ture. 
Taaddasaan bara 1955 muudama Jeneraallummaa kan argate yoo ta’u, cimina hojii isaatiin agarsiiseen badhaasa heddu argateera. 
Isaan keessa muraasni:
•	 	Niishaanii Miniliik II
•	 	Niishaanii qondaala loltummaa Minilik II
•	 	Niishaanii mormaa 
•	 	Niishaanii Hayilasillaasee I
•	 	Niishaanii Tajaajila Waggaa Kudha-shanii.
•	 	Biyya alaatii ammoo, oogganaa biyya Yugoozilaaviyaa kan turan
Maarshaal Tiitoorraa Niishaanii badhaafameera.
Jeneraal Taaddasaan dandeettii saayinsii waraanaa olaanaa waan qabuuf, ooggantoota qabsoo bilisummaa biyyoota Afrikaa akka leenjisu H/Sillaaseedhaan dirqamni itti laatamaa ture. 
Namoota biyya alaa inni leenjise keessaa inni tokko qabsaa’aa bilisummaa beekkamaa kan ta’e Pireezidaantii Aafrikaa Kibbaa duraanii, Neelsan Maandeellaa ture.
Neelsaan Maandeellaanis gargaarsa Jeneraal Taaddasaa hin’irraaffanne.
Erga yeroo dheeraaf hidhamee hiikamee booda kitaaba waa’ee seenaa jireenyaa isaa kan “ Long Walk to Freedom” jedhu keessatti, Jeneraal Taaddasaan bara 1962 nama yeroo duraaf leenjii qabsaa’ummaa isaaf  laate ta’uu ibseera. 
Kanatti aansuun Jeneraal Taaddasaan akkamitti gara qabsoo Oromootti akka makame ilaalla.
Jeneraal Taaddasaan dhalootaan Oromoo haa ta’uu malee, uummanni Itoophiyaa tokkuma kan jedhu ilaalcha biyyaalessummaa cimaa qaba ture. 
Haaluma kanaan sirna mootummaa yeroo sanii amanamummaan tajaajilaa ture. 
Amantuma isaa kanarraa kan ka’e, Oromoonni yeroo san cunqursa sirni nafxanyaa uummta Oromoorra geessisaa ture mormuuf sochii taasisaa turan, isaan waliin ta’uun akka socho’u gaafannaan, gaaffii isaanii fudhachuu didee ture. 
Gaaffii san fudhaachuu dhabuuf sababni inni dhiheessaa ture, “Ani duubatti deebi’ee siyaasa gosaa gaggeessuu hinbarbaadu.” kan jedhu ture.
Yeroo san Jeneeraalichi fedhii lammii biyyattii doofummaa keessaa baasuu wanta qabuuf, itti gaafatamummaa birootti dabalataan Pireezidaantii Hoomaa Qubee Biyyaalessaa ta’ee hojjechaa ture. 
Dhaabbanni kun barnoota biyyattii keessatti babal’isuuf kan dhaabbate ture. 
Asirrattis uummata barnootaaf kakaasuun namni hedduun akka baratu gochuun hojjii bu’a qabeessa hojjetee ture.
Haa ta’u malee, Jeneraal Taaddasaan ilaalcha Itiyoophiyummaa isaa akka sibiilaa jabaatu san gaaffii keessa galchuun, dhaabbatee of ilaaluun hundee isaatti akka deebi’u wanti isa dammaqse tokko uummamuun hin’oolle. 
Jeneraalichi sirna mootummaa yeroo saniif amanamaa waan tureef, abbootiin taayitaa sirna nafxanyaa hunduu Jeneraal Taaddasaan akka Amaara ta’etti amanu ture. 
Guyyaa tokko galgala mana jireenyaa, muummee ministirootaa yeroo sanii kan turan, Akiliiluu Habtawalditti irbaata affeeramanii osuma taphachaa jiranuu, Muummichi ministirootaa,
Akiliiluu H/wald Taaddasaadhaan akkas jedheen,“Taaddasaa! Erga duula  barnootaa kana oogganuu eegaltee, barnoota, barnoota jechuu baay’istee jirta. 
Baradhaa jechuun bayeessa. 
Haa ta’u malee, eenyu akka barsiisuu qabnu beekuu qabda. 
Nu’i biyyattii tana kan bulchaa jirru Oromoota, yoo xiqqaate, jaarraa tokkoon duubatti hambisuuni. 
Yoo haabaratan jettee yaadde, isaan galaanaa nurra dhangala’u.” Jeneraal Taaddasaan gurra isaa amanuu hindandeenye. 
Haala inni uummata ija tokkoon ilaalee biyya tokko ijaaruuf ifaajaa jirutti, imaammanni dhoskaa, Oromoo barumsarraa fageessuun doofomsanii bituu jiraachuun isaa akka dammaqu isa taasise. 
Kan duraan Oromoota waliin akka socho’u kadhatamee dide, kadhatee itti makame. 
Ergasii sirna gita bittaa nafxanyaarratti hadheeffatee qabsaa’uu eegale.
Jeneraal Taaddasaan erga sochii Oromoonni muraasni mirga uummata Oromoo kabachiisuuf taasisaa turanitti makamee booda, dandeettiifi muuxannoo sanaan dura loltummaafi ooggantummaan horateetti fayyadamuun dammaqinaan wanta qabsaa’eef, sochii taasifamaa ture gara sadarkaa olaanaatti ceesisuu danda’eera. 
Jeneraal Taaddasaan fonqolcha bara 1953 Jeneraal Mangistuu Niwaayifi Obboleessa isaa Obbo Garmaamee Niwaayiin mootummaa H/Sillaaseerratti aggaamame ture fashaleessuu keessatti gahee olaanaa qaba ture. 
Garuu bara 1959 jibbiinsa sirnicharraatti horaterraa ka’uun matuma isaatiin namoota isa waliin jiran qindeessuun mooticha H/Sillaasee ajjeesuuf yaalii godhee ture.
Haa ta’u malee, lootee galtuun/basaastuun isaan fakkaachuun iccitii san keessatti hirmaate tokko iciticha duursee mootummaaf wanta laateef,yaalichi fashalaa’ee, innis too’annaa jala oolee duuti itti murtaa’e. 
Boodas mootichi H/Sillaasee murtii du’aa gara hidhaa umrii guutuutti fooyyesseefii Hararitti akka hidhamu taasise.
Sababa kufaatii mootummaa H/Sillaaseetiin hidhaadhaa hiikkame.
Mootummaan Dargiis cunqursa uummata Oromoo itti fufsiisuuf waan socho’eef, Jeneraala Taaddasaan mirgi uummatichaa qawween qofa mirkanaa’u danda’a amantii jedhu qabachuun bosona gale. 
Haa ta’u malee, bosona lixee yeroo gabaabaatti waan qabameef, Bitootessaa 9 bara 1967 ajjeeffame.

Sirna nyaataa jechuun seelota lubbu-qabeeyyiif wanta jireenyaaf isaan barbaachisan bifa soorataatiin laachufii jechuudha. 
Sooranni lubbu-qabeeyyii ammoo wanta isaan nyaatani. 
Keessumattuu wanti ilmi namaa nyaatu barmootaafi aadaan murtaa’a. 
Wanti hawaasa /aadaa tokko keessatti dhangaa mishaa ta’ee nyaatamu, aadaa biraa keessatti kan nyaachuuf hinyaaddamne ta’uu mala. 
Nyaanni fayyaa namaaf mijataa ta’aniifi madaalawaan rakkoowwan fayyaa addaddaarraa nama baraara; kan dhibames dhibee isaa fayyisuu danda’a.
Gama biraatiin hanqinni nyaata madaalawaa dhibeewwan hanqina dhangalee nyaatatiin dhufan kan akka- kuukkii garaachaa (Kiwaashirkoor); Iskaarvii(dhibee hanqina viitaamiin Ctiin dhufu), furdina too’annoon alaa, dhibee onnee, dhibee shukkaaraafi kkf nama saaxila.
Qaamni namaa koompaawundoota keemikaalaa kan akka bishaanii, kaarboohayidireetii (Shukkaara, Istaarchifi halgee(fiber)), Amiinoo asiidootaa pirootiiniirraa argaman, Faatii Asiidootaa kan coomaafi Zayitiirraa argaman, Niyuukleek Asidootaa ( DNA fi RND ) of keessaa qaba. 
Koompaawundoonni kun ammoo gama isaaniitiin ilamantoota akka, Kaarboonii, Haayidiroojiinii, Ooksijinii, Naayitroojiinii, Foosfarasii, Kaalshiyeemii,Sibiila,Ziinkii,Maaginiiziyeemii,Maangaaniziifikkfofkeessaa qabu. 
Koompaawundonni keemikaalaafi ilamantoonni kun hundinuu bifaafi qindoomina adda addaatiin qaama biqiltootaafi beeyilladoota ilmi namaa sooratu keessatti argamu.
Nyaanni nu’i nyaannu sirna bullaa’insaa qaama keenyaa keessa darbuun hanga dhumaatti keemikaala bulla’insaatiin erga bullaa’ee booda, ilamantoonnifi koompaawwundoonni isaan qaban xuuxxamuun karaa ujummoolee dhiigaan qaama seenuun seelotaaf soorata ta’u.
Akka waliigalaatti nyaanni bilcheeffamee hinturiin kan gosa addaddaafi kan warshaa keessatti hin’oomishamiin, nyaata gosa tokkoo kan irra deddeebi’amee nyaatamuufi kan warshaa keessatti oomishame caalaa fayyaa namaaf gaariidha. 
Keessumattuu kuduraafi muduraa adda addaa soorachuun bullaa’insa nyaataafi xuuxxama koompaawundootaafi ilamantootaa mijeessuun, qaamni keenya humna gahaa akka nyaatarraa argatu taasisa. 
Dabalataanis guddinaafi fayyummaa seelotaa ni’eega; fedhii nyaataa nisirreessa. 
Shukkaara dhiiga keenya keessaa nitoo’ata.
Sooranni, dhangaalee (niyuutireentoota) gosa ja’a qaba. 
Isaanis, kaarboohayidireetii, faatii, pirootiinii, viitaaminii, miniraalotaafi bishaani.
Gosti dhangaalee ja’an kun dhangaalee gurguddoo (kan hedduminaan barbaaddaman)fi dhaangaalee xixiqqaa (kan xiqqeenyaan barbaaddaman)
jedhamanii lamatti qooddamu. Isaan guguddoon kaarboohayidireetii, faatii, Pirootiiniifi bishaani. 
Isaan xixiqqaan ammoo, miniraalotaafi viitaaminoota. 
Dhangalee guguddoon, bishaan malee, qaama keenyaaf humna laatu. 
Fakkeenyaaf, yoo sooranni nu’i nyaanne haala gaariin bullaa’ee guutumaa guututti xuuxxame, Kaarboohayidireetiifi Pirootiiniin giraamni tokko humna kiiloo kaaloorii 4 yoo maddisiisan, faatiin ammoo giraamni tokko kiiloo kaalorii 9 maddisiisa.
Sooratoonni tokko tokko dhangalee hunda ykn irra jireessa yoo qabaatan, kaan ammoo muraasa qofa qabu. 
Dhibeen addaddaa qaama keenya keessatti kan uummaman hanqina dhangaalee barbaaddamanii ykn heddumina goosa dhangaa tokkootini. 
Fakkeenyaaf, ashaboofi bishaan fayyaa qaama keenyaaf daran barbaachisaa ta’anillee, hanga barbaaddamanii ol baayyinaan soorannaan nama dhukkubsuu ykn nama ajjeessuullee danda’u. 
Kanaafuu fayyaa qaama keenyaa eeggachuuf gosa dhangaalee hundarraa hanga fayyummaa qaama keenyaaf gahaa ta’an argachuu qabna. 
Kana ta’uu baannaan rakkina fayyaa sababa hanqina nyaataatiin dhufutu nuqunnama.
Hanqina nyaataa jechuun xiqqeenya, heddumina ykn madaallii dhabeenya nyaataa jechuudha.
Xiqqeenya nyaataa jechuun yeroo dheeraaf nyaata xiqqaa humna qaama keenya keessaa bahuun wal hinmadaalle nyaachuudha.
Haalli kun ammoo jabina/humna nama dhabsiisuun fayyaa namaas miidha.
Nyaata hedduuminaan nyaachuu jechuun ammoo humna qaama keenyaaf barbaachisuu ol baayyee nyaachuu jechuudha. 
Kuni ammoo rakkoolee fayyaa kan akka furdinaafi ulfina qaamaa daran dabaluu, dabbasaa qaama namaarraa luqqisuu, caccabiinsa qeensaa, dhibee Shukkaaraa, dhiibbaa dhiigaa, kaanseriifi kkf fida. Nyaata madaallawaa hintaane jechuun dhangaa tokko ykn muraasa qofa hanga barbaachisuu ol argachuun kaan ammoo hanga barbaachisan argachuu dhabuu jechuudha. 
Kuni ammoo rakkoo xiqqeenyaanis ta’ee, heddumminaan dhufaniif sababa ta’a.
Qu’annoon tokko tokko akka mul’isanitti barattoonni yeroo dheeraaf nyaata fayyaa namaaf mijataa ta’aniifi madaallawaa ta’e argatan dandeettiin sammuufi waa yaadachuu isaanii wanta dabaluuf barnoota isaanitiin ni cimu. 
Nyaanni madaallaawwan barattootaaf qofa osoo hinta’iin nama kamiifuu, faayidaa guddaa qaba. 
Kanaafuu, yeroo hunda nyaata gosa tokko qofa baayyinaan nyaachuu osoo hinta’iin, nyaata gosa addaddaa osoo hinxiqqeessiin; osoo hinbaayyisiin hanga barbaachisu argachuu qabna. 
Kana gochuuuf ammoo, barreeffama addaddaa waa’ee sirna nyaataa ibsan dubbisuu ykn namoota dhimma kanarratti beekumsa qaban gaafachuu barbaachisa.

Jireenya ilmaan namaa keessatti beeyilladooni iddoo guddaa qabu.
Kanarraa kan ka’e, namni fedhii isaa adda addaa galmaan ga’achuuf beeyilada gosa adda addaa horsiisaa wajjiniin jiraata. 
Namni beeyilladoota nyaataaf, aannaniif, geejjibaaf, warreen kaan ammoo gammachuu sammuuf horsiisaa seenaa dheeraa beeyilada wajjiin akka dabarse ni beekama. 
Ammas dabarsaa jira.
Haata’u malee, bu’aan namni beeyiladarraa argatu kallattii adda addaan osoo hinmiidhamiin hinafne. 
Burqaalee miidhaa beeyiladarratti fidan keessaa tokko ilbiisota qaama beeyiladaa dayoo godhatanii jiraatanu.
Dhiibbaan ilbiisota adda addaa kan akka silmii, waraanaafi bookee qaama beeyiladarratti fidan baayyee cimaadha. 
Ilbiisoonni kun, nagaafi jireenya beeyiladaa miidhuurra darbanii, bu’aa beeyiladni naamaaf kennurratti dhiibbaa guddaa geessisuu danda’u.
Haalli jireenya ilbiisotaa irra jireessa dhiiga beeyilladaa xuuxuun waan ta’eef, dhukkuba adda addaa beeyilladarraa gara beeyiladaattii yookaan beeyilladarraa gara namaatti daddabarsuu danda’u. 
Dhukkubini beeyiladaas kallattiin yookaan alkkallattiin fayyaafi jireenya namaarrattis dhiibbaa cimaa niqaqqabsiisa. 
Fakkeenyaaf, beeyiladoonni fooniif horsiifamanu dhiibbaa ilbiisotarraa kan ka’e, bu’aan jaraa baayyee xiqqaachuu danda’a.
Dhiibbaawwan ilbiisonni beeyiladarratti fidan karaa adda addaatiin salphisuun nidanda’ama. 
Inni jalqabaa, qulqullina beeyiladaa eegudha.
Bakka bultii isaanii yeroo yeroon qulqulleessuufi qoricha farra ilbiisotaa biifuun barbaachisaadha. 
Kana malees, yeroo yeroon beeyiladoota mana yaalaa beeyiladaa geessuun ogeesa beeyiladaa ilaalchisiisuun barbaachisaadha. 
Dhukkubni tokko tokko beeyiladarraa gara beeyiladaatti daddarbuu waan danda’uuf warreen dhukkubaan miidhaman adda baasuun atattamaan ogeessa beeyiladaa ilaalchisuun dhukkubicha to’achuuf nama gargaara. 

Durdur harreefi sareen biyya tokko keessa waliin jiraataa turan. 
Otuma waliin jiraatanii gaaf tokko biyyaa bahaanii baduuf ka’an. 
Amma oduma deeman, oduma deeman aduun isaanitti dhiite. 
Naannoo aduun isaanitti dhiite kana marga akka gaariitti laliisee margeetu ture. 
Isaanis boqochuuf gara marga lalisaa sanatti goran.
Harreen margicha ciraachuutti gad-teesse. 
Sareenis cinaa harree marga
laliisaa kanarra ciifte. 
Harreen marga ishii ciirattee, cirattee garmalee quufnaan, “Yaa saree ana margi garaa na guutee garaa na afuufee tokkicha alaakee afuura baafadhuu?” jetteen. 
Sareenis, “Lakkii yaa harree!
Akkuma ta’etti danda’iitii obsi malee, yoo ati alaaktu sagalee kee dhagayeet waraabessi nutti dhufa,” jetteen. 
Haa ta’u malee cinqii ishii kana harreen obsuu hindandeenye.
Kanaafuu, amma yeroo lammataaf harreen, “afuura baafachuun qaba,” jetteetu sareetti wixxifte. 
“Egaa jedhiitii sagalee gad qabadhuutii afuura baafadhu,” jetteen sareen. 
Harreen garuu, akka ofii barbaaddetti tokkicha alaaktee afuura baafatte. 
“Ammas dabaluu?” jetteen harreen sareedhaan.
“Egaa ani amman beeku sigorseeraa, kana caalaa ani keessaa hiqabu.
Garuu, ammas akkuma ta’etti obsiin siin jedha!” jetteen sareen. 
Haa ta’u malee, ammas harreen gorsa saree hindhageenye. 
“Wanti dhufu haa dhufu malee ani bokookee hindu’u,” jetteet harreen alaakatti kaate.
Akkuma sareen sodaatte, battaluma sana waraabeessi sagalee harree dhagayuudhaan gulufee dhufee isaan bira gahuun harree jala seenee Shaakala Sheekkoo garaa jigse. 
Xiqqoo tureemmoo yoo asiif achii laalu, cinaa harree sareen nijirti. 
“Atoo maal asii goota?” jedhee waraabeessi saree gaafate.
Sareenis, “Yaa gooftaa koo! Harree faana duuleetan biyyaa bahee as jira,” jetteen. 
Waraabessis sareedhaan, “Egaa akkas goota,” jedheen. 
Sareen dafteet, “Tole gooftaa koo!” jetteen . 
“Harree kana qaliitii foon bifa bifaan
baasi!Onnee harree anaaf ol kaayi!Foon hafe hunduu kanuma keeti,”
jedheet waraabessi saree ajajee, gara jiruu saatti deeme. 
Akkanatti lubbuu ishii bira waraabeessi darbuun baayyee waan ishii gammachiiseef, sareen rakkoo malee hojii ajajamete onnee guutuun jalqabdee xumurte. 
Sareenis erga hojii ishii xumurtee booda, onnee ol kaayi jedhamte sana ofiif nyaatte.
Waraabeessis iddoo dhimmasaa gahaatee gara sareetti deebi’e. 
Innis,“Saree, kannan siin jedhe sana baaftee?” jedheen. 
“Maaloo yaa gooftaa koo! Waaqayyo isinitti haa agarsiisu!Foon isin jettan san anillee baaseera jechuun foon hundumaa bifaafi gosa gosaan baasera. 
Garuu, kan isin ’anaafi ol kaayi jettan sana harreen of keessaa hinqabdu. 
Otoo onnee qabaattee harreen maaliif yeroon ani gorsu sana gorsa koo diddiyyuu?” jette sareen waraabeessaan jedhama.

Aadaa uummata Oromoo keessaa ispoortiin isa tokko. 
Uummanni Oromoo haala addaddaa keessatti kan taphatu ispoortii aadaa ta’an hedduu qaba.
Akka haaraatti gurmaayee, sadarkaadhaan cimee, hanga shaampiyooniiti hindeemin malee, aadaa Oromoo keessatti tapha jedhamee kan waamamu baayyeedha.
Ispoortii aadaa keessatti kan lakkaa’aman kan akka takkooyyee, fiigichoo,geengoo dha’uu, finqilaachoo, mucucoo, darbachoofi wkf hedduutu jiru.
Taphoonni kun kan ijoollee, kan dargaggootaan, warreen biroo ammo jarsooliintaphatamu.
Akkuma ijoolleen guddachaa deemaniin taphni isaaniis geeddaramaa deema. 
Kollee, waldhaansoo, walharkissoo, daakkaa, farda gulfsiisuu, dhagaa qeeruu, ol kaasuu, saddeeqa taphachuufi kan kana fakkaataniin wal dorgomsiisuun dandeettiin ijoollee qaramaa deema.

Ispoortiin aadaa, ijoolleen jabina qaamaa, sammuu, obsa, abdiifi hamilee akka qabaatan gochuu keessatti iddoo guddaa qaba. 
Kun ammoo ijoolleen jabina qamaafi sammuu argachuun rakkoolee jireenya keessatti isaan mudatan akka salphaatti akka moo’an gargaaran. 
Kana malees, ispoortiin aadaa, Oromoon waggootii hedduuf biyya, aadaafi maalummaa isaa eeggatee akka turu dandeessiseera.
Gaheen maanguddoonni tapha aadaa kana keessatti qabanis baayyee guddaadha. 
Maanguddoonni, tapha ijoollee kan akka waldhaansoo,fiigichoo, kolleefi wwf doo’atanii, isa moo’ateen “jagna qomcee” jedhanii yoo faarsan, isa moo’atameen ammoo “Atimmoo yeroo biraatti qophaayi, nimoo’ata,” jedhanii jajjabeessu. 
Haaluma kanaan isaanis jabaatanii shaakaluun dandeettii tapha isaanii nifooyyeffatu.
Walumaagalatti, ispoortiin aadaa uummata Oromoo biratti iddoo guddaa qaba. 
Kanaafuu, cimina qaamaa, bilchina sammuufi walitti dhufeenya hawaasummaa dargaggeeyyii cimsuuf isportiin aadaa guddachuu qabu.
Mee hagam ispoortii aadaa Oromoo akka beeknuufi akka taphannu of haagaafannu?


Aadaa Oromoo keessaa inni tokko fardaan gulufuudha. 
Abaabileefi akaakileen keenya biyya isaanii Oromiyaa hanga jaarraa darbeetti diinarraa ittisanii kan tursuu danda’an ogummaa fardaan loluutiin akka ta’e galmeen seenaa ni ibsa.
Haalliifi adeemsi dargaggoonni Oromoo fardaan loluu keessatti qaban guluffiin fardaa iddoo guddaa qaba. 
Dargaggoon Oromoo erga raaba seenanii booda osoo lola irratti hinbobba’iin barumsaafi leenjii isaaniirratti muuxannoo akka horataniif naannoo isaanii irraa fagaatanii loon eeguudhaaf dirqama ji’a ja’a caaluuf bobba’u. 
Yeroo sanatti bineensa adamsuun leenjii keessatti barumsa argatan hojiirra oolchuu jalqabu. 
Kunis jabinaafi obsa hedduu barbaada ture. 
Leenjichis guyyaafi halkan osoo hinjedhiin si’aan dirqama itti laatame fiixaan baafachuu gaafata. 
Laga cehuu, gaara bahuu, bosona limixii keessa kutuufi yeroo dheeraaf qabsoon leenca, gafarsaafi qeerransa wajjiin qabaa dabarsuun waliijalatti “fora bahuu” jedhama.
Dargaggeessi Oromoo “fora bahu” obsa ficcisiisaa sana keessa bahee gaachana ummata Oromoo ta’a ture. 
Erga sadarkaa kana darbee booda, barumsi itti fufu leenjii buttummaafi farda gulufsiisuuti.
Dargaggoota yeroo leenjiin isaanii si’aayinaan caalmaa kan qaban keessaa filatamanii leenjiin addaa laatamaaf. 
Isaan akkasiis “buttuu” jedhamu.
Buttuun yeroo barbaachisetti fardaan yeroo kaan ammoo, lafoo ta’anii loluu akka danda’anitti addaan leenjifamu. 
Si’aayina qaamaatiinis dorgomaa akka hinqabaanneetti jabaatu. 
Buttuu qofaaf osoo hintaane, farda buttuufis leenjiin akka gaariitti laatamaaf.
Loltuu Oromoo tokkoofi farda isaa gidduu jaalalliifi hariiroon ture haala hiriyaa yookiin dhibantaati. 
Namni fardi lolarratti jalaa du’e akka waan obbolessi yookiin firri jabaan jalaa du’eetti gaddanii namicha jajjabeessu; loon gurguranii farda bitanii bakka buusuuf.
Lola biyya ofii eeguu keessatti dhiira qofa osoo hintaane, dubartoonni Oromoos qooda guddaa qabu turan. Yeroo lolaa qe’ee isaanii eeguun gamatti, dirree lolaatti hanga fardaan loluutti gahaniiru. 
Galaa qopheessanii, dirree lolaatti dhiira faana bu’aanii weedduudhaan jajjabeessuun waan haadholiin keenya keessa darbani. 
Jagnoota faarsuufi dabeessa salphisuun qooda dubartoonni Oromoo biyya isaanii eeguu keessaa qaban ture. 
Goota du’es faarsanii yaadannoon isaa akka miira loltootaa kakaasuuf hamileen isaanii akka jabaatu taasisaa turan.
Dabalataanis, fardaan gulufuun jabeenya qaamaa cimsuuf fayyada.
Kanaafuu, ijoollummaa irraa qabanii shaakaluun, ofiifis cimina qaamaa akkasumas dorgomanii maaqaafi galii argachuu nama dandeessisa. 
Kanaa olis, fardaan guluufun aadaa Oromoo keessaa isa guddaa tokko waan ta’eef aadaan kun akka jabaatee itti fufuuf bu’aa guddaa buusuu qabna.

Qonnaan bultoonni oomisha qonnaa garii akka hinarganne kan godhan keessaa aramaafi dhukkubni biqiltootaa jalqaba irratti argamu. 
Aramaan dhukkuba biqiltootaa kanneen akka fangasiifi baakteeriyaa akkasumas ilbiisootaaf da’oo ta’a. 
Kana malees bishaan, nyaataaafi aduu biqiltoota jalaa saama. 
Haalli kunis oomisha midhaanii xiqqeessa. 
Aramaan waan dafee guddatuufi biqiltoota irratti dhiibbaan isaa baayyee cimaadha. 
Kanaafuu, guddinaafi faca’insa aramaa ittisuun hojii midhaan qulqullinaafi baay’inaan oomishuu keessatti bakka guddaa qaba.
Saffisa guddina haramaafi faca’insa isaa ittisuuf tooftaa adda addaa fayyadamuun barbaachisaadha. 
Kanneen keessaa sanyii midhaanii qulqulluufi filatamaa facaasuu, humna ofiitti yookaan meeshaa qonnaatti fayyadamuudhaan gocha farra haramaa geggeessuufi keemikaalota farra aramaa ta’an fayyadamuudha. Reeba’uuniis gocha farra haramaati. 
Kunis midhaan facaasuun duratti qotiyyoon yookiin meeshaa biraatiin biyyee lafa qonnaa garagalchuun hidda arama fonqolchanii dirreetti baasuudha.
Miidhaa aramaan geessisu caalaa dhukkuba biqiltootaa kan ta’an lubbu-qabeeyyii ijaan hinmullanne hedduutu jiru. 
Isaanis fangasii, baakteeriyaafi vaayrassiifaadha. Lubbu-qabeeyyiin kun qaama midhaanii irraafi keessa jiraachuun oomiisha midhaanii baay’ee miidhu. 
Miidhan isaaniis hanga biqiltoota guutumaa-guututti ajjeesuutti ga’uu danda’a. 
Lubbu-qabeeyyii xixiqqaan burqaa dhukkubaa midhaanii tahan qaama fangasiifi baakteeriyaa keessatti walhoru. 
Lubbu-qabeeyyiin kun miidhaa isaan biqiltoota irratti geessisaa jiran baayyee cimaa waan ta’eef, hanga danda’ametti ittisuuf carraaquun baayyee barbaachisaadha. 
Fakkeenyaaf, fangasii qaama biqiltootaa gubbaa jiraatan dawaa itti biifuun ittisuu nidanda’ama. 
Haata’u malee, fangasii, baakteeriyaafi vaayrasii qaama biqiltootaa keessa jiraatan yarsanii dhabamsiisuun rakkisaadha. 
Kana jechuun dhukkuba biyyee keessaa jiranu salphisuu hindanda’mu jechuu miti. 
Yeroo ammaa yaalii hedduutu godhamaa jira. 
Kanneen keessaa tokko, dawaa sablinaan bulbulamee biyyeen walitti makamuu danda’u raphuun lubbu qabeeyyii xixiqqaa dhabamsiisuudha.
Walumaagalatti, miidhan aramaafi dhukkubni biqiltootaa oomisha qonnaa irratti fidaa jiran baayyee ballaa ta’ee argameera. 
Rakkinni kun ammo harka caalmaatti biyyoota guddachaa jiran keessaatti gadifageenyaan mullata. 
Carraaqqiin dhiibbaa aramaafi dhukkuba biqiltootaa hirrisuuf godhamu adeemsa biyyi tokko nyaataan ofdanda’uuf gootu keessatti bakka guddaa qaba.

Namoota dhalataa Oromoo ta’anii sababa daldalaa garbaatiin gara Awurooppaatti gurguramanii qorannoo ogummaa Oromoof bu’aa guddaa buusan kanneen akka Akkafeetee Daallee, Oshuu Agaa,Amaan Gondaafi Bilillee faan warroota gara Jarmaniitti fudhataman keessaamuraasa. 
Mee seenaa dargaggoota kanaa keessaa seenaa Bilillee haa ilaallu.
Bililleen maqaa maatiin ishee, akkuma aadaafi duudhaaOromtichaatti isheedhaaf baheedha. 
Kan dhalatte Oromiyaa dhihaa bakka Gummaa jedhamuutti . 
Barri isheen dhalattee 1820 keessa. 
Dhalattee yoo waggaa kudhan guuttuu, bara 1835-6, biyya isheen dhalatetti lolli ka’e.
Abbaafi oobboleewwan ishee jahaan niajjeefaman. 
Bililleefi oobboleetiin ishee ammoo booji’amanii gabrooman. 
Sanaan booda obboleewwan lamaan kun gara Gondoritti fudhatamuun achittis gargar bahan; sana booda deebi’anii walhinagarre.
Gondoriin booda Bililleen dura karaa Kaartuum itti aansee gara magaalaa guddittii misraa, Kaayirootti bara 1837 keessa gurguraaf geeffamte.
Yeroo kana ilmi mootii Jarman tokko Kaayiroo gahe. 
Innis Harmaan Paklar jedhama. 
Gaaf kaan gabaa gabroonni itti gurguraman ilaaluu dhaqe. 
Guyyaa kana Bilillee gurguruuf gabaa baasanii turan. 
Ilmi mootii kun akkuma naatoo Bililleen qabdu argeen bituuf itti gaggabe, nibitates.
Maqa ishees Mahibubaa jedhee moggaseef. 
Mahibuubaa jechuun Afaan Arabaatiin ‘jaalallee koo’ jechuudha.
Umriin ishee ijoollee haata’u malee, yaanniifi hojiin ishee akka nama guddaa ture. 
Kun ammoo Paklaar daran akka ishee jaalaatu taasise.
Qulqullina garaa isheefi fedhiin Bililleen barumsaaf qabdu guddisaniituma qalbii isaa fudhatan. 
Kanarraa kan ka’e, Afaan Arabaafi Afaan Jarmanii akka barattu waan barbaadeef, bakka do’ii deemu hundattu Mahibuubaa of biraa hin hanbisu ture. 
Yaanni isheen iddoo tokko erga daawwatte booda kennitu baay’ee isa ajaa’ibsiisaa ture. 
Amalli ishii kun amala cima mootii kan Paklar yeroo Awurooppaadhaa dhufu qabu akka jijjiirratu godhe. 
Kanaaf, Paklar yeroo tokko, “Nama dhugaan wajjiin jirtu wajjiin ooleen, yeroo baay’ee booda nama dhugaa ta’e,” jedhee barreesse.
Biyyoota bahaa waggaa sadiif erga doo’atan booda, bara 1840 Paklariifi Mahbuubaan gara Awurooppaa deebi’an. 
Yeroo kana Mahibuubaa dhukkubni sonbaafi heexoo waan qabeef, baay’ee dhukkubsatte. 
Nafti ishees baay’ee huqqattee lafeetti baate. 
Paklaar osoo garaan jibbuu Mahibuubaa mana isaa Muskaa jiru keessatti dooktora isaatti amaanaa kennatee haadha manaa isaa dhukkubsatte gaafachuu Barliin deeme.
Yeroo kana baay’e dhukkubsattullee, Mahibubaan dardarri biyya ishee Oshuu Aagaa kan jedhamuun walbarte. 
Oshuu Aagaa irraan immoo, hayyicha Jarman kan Afaan Oromoo qoratu, Tuucheekiin, walbarte. 
Sirba Oromoo kan Bililleen sirbite hayyichi kun galmeesee dhalootaaf dabarsee jira.
Ijoollummaa isheetii kaasee guddisee jaalallee akka ija isaatti ilaalu kan taasise, Paklaar, haati manaa isaa waan guddaa dhukkubsateef Barlinii gara Mahibuubaatti deebi’uu hindandeenye. 
Garuu xalayaa nibarreessaaf ture. 
Mahibuubas dhukkubni guyyuma guyyaan itti cimaa adeeme.
Akka hindandamanne garaan waan beekeef, yoo duutu Paklar akka ishee bira taa’u guddaa hawwite.
Fedhii ishee kanas dhukkubsatte barreessuu waan dadhabdeef dooktorri ishee barreesseef. 
Yeroo xalayaan kun harka Paklar gaheetti haati manaa isaa daran waan dhukkubsatteef gara Mahibuubatti hatattamaan deemuu hindandeenye. 
Kanaaf, rakkina irra jiru ibsee xalayaa fi meetii maqaan ‘Maahibuubaa’ jedhu irratti bocame ergeef. 
Garuu yoo xalayichi fi meetichi Onkololeessa 27, 1840 Muskaa gahu, Bililleen garuu arguu hin dandeenye; isheenis, isa dhumaaf addunyaa kanarraa boqatte.

Maalummaan loogaa hayyoota garaagaraa biratti haala walfakkeenya qabuun hin mul’atu. 
Kunis, garaagarummaa ilalalchaa namoonni loogarratti qabanirraa madda. 
Kanaaf, loogni adda addummaa sagalee, dhamsaga, akkasumas, jecha haasarratti dubbattoota afaan tokkoo gidduutti mul’atu, garuu waliigaluu irratti rakkoo uumuu hindandeenye. 
Kun afaan kam keessattuu waan mul’atuudha.
Dubbattoonni afaan tokkoo, teessuma lafaatiniis ta’ee caasaa hawaasaatiin walirraa fagaachuu danda’u. Kanneen teessuma lafaatiin fageenya qaban gidduu akkaataa fayyadama afaanirraitti ( kan dhamsaga, birsagaafi jechaa) garaagarummaa qabaachuu danda’a. 
Kun ammoo, hawaasa afaan tokko dubbatu gidduutti haallan gara garaa jiraachuu agarsiisa.
Garaagarummaan loogawwan afaan tokkoo keessatti mul’atan kan teessuma lafaa qofaa bu’uureffatee osoo hintaane, caasaalee ni ilaallata. 
Caasaaleen hawaasaa kunis umrii, korniyaa, qabeenya, taayitaa, sadarkaa barnootaafi kan kana fakkaatu bu’uureffata. 
Caasaan afaan hawaasa tokkoo caasaalee hawaasaa kunneen bu’uureffachuun garaagarummaa agarsiisuu danda’a. 
Garaagarummaan fayyadama afaanii haala kanaan argamu ammoo looga hawaasaa jedhama.
Fakkeenya Looga naannoo yoo fudhannee, Oromiyaa Bahaatti nagaa gaafachuuf, ‘akkam’ yoo jedhamu Oromiyaa Lixaatti ammoo ‘attam’ jedhu.
Akkasumas, Baha Oromiyaatti ‘dalagaa’ jechii jedhamu Lixa Oromiyaatti ammoo ‘hojii’ jedhama. 
Gama looga hawaasaa yoo dhufne garuu, hawaasa tokko keessa namoonni sadarkaafi hojii adda addaa qabu. 
Fakkeenyaaf,hojjetaan buufata fayyaa keessa hojjetuufi waajjira qonnaa keessa hojjetu, jechoota ogummaatti yoo fayyadamani dubbatan inni tokko kan isa tokko wallaluu danda’a. 
Haa ta’u malee, afaaniin walii ibsuu danda’u waan ta’eef waligaltee isaanirratti dhiibbaa hinfidu.
Afaan tokko loogota adda addaa qabaachuun isaa miidhaa hin qabu.
Inuumaa bal’ina afaanichaa agarsiisa . 
Gabaabumatti, haala qabatamaa keessatti yoo ilaaluu afaanii fi loogni adda adda. 
Afaan loogaan yoo walbira qabamu, namoota hedduun kan dubbatamu, walta’insa loogawwanii kan ta’e, Caasaafi qabiyyee isaatiniis sooressa kan ta’eefi of danda’ee uummanni abbaan afaanichaa ittiin waamamu afaani. 
Kanaaafuu, loogni Afaan Oromoo dagaagina Afaan Oromoof abdii guddaadha.

Guddifachaan aadaa Oromoo bara durii irraa eegalee beekamudha. 
Qaama Sirna Gadaati. 
Yeroo hedduu umrii daa’imummaa irraa eegalee raawwatama. 
Guddifachaaf kanneen qabata ta’an keessaa tokko hirkoo bara dullumaa barbaacha. 
Keessumaayyuu kanneen qabata maseenummaatiin dhala dhaban karaa ittiin akka dhala ofiitti dhala nama biraa guddifatanidha.
Guddifachaan mirga guutuu kan daa’imman manatti dhalatan argatan hunda ni kenna. 
Maqaafi gosa maatii guddifateetti guutummaatti makamuunis ittiin waamamu. 
Qabeenya ofii kanneen akka lafaa, mana, horiifi maallaqa qixxee ijoollee hidda dhalootaa qabanii argatu. 
Akkasumas, dirqama ijoolleen maatii ofiif gumaachuu qaban mara yeroo bal’inaafi dhiphinaas bahachuun irraa eegama. 
Dhukkubsannaan wal’aanuu, dadhabnaan gargaaruu, dulloomnaan xooruu, duunaan awwaaluun kunuunsa ijoolleerraa eegamu mara niraawwatu.
Osoo dhala hindhabiinis hariiroo hawaasummaaf jechas dhala guddifachuun jira. 
Kunis maatii haala kanaan walitti dhufan gidduu firoomni gaariin itti fufee akka jiraatu gargaara. 
Guddifachaatiin kanneen maatii, yookaan gosa Oromoo tokkotti makaman Oromoota qofa miti. 
Sabni maatii Oromoo ta’an irraa hindhalannes guddifachaatiin Oromoomaniiru. 
Haala kanaan, aadaa kana kan biyya kana keessatti beeksise Oromoodha. 
Kanaafi afaan biraatiinillee guddifachaa jedhamee waamama.
Guddifachaan hidhata hawaasummaa safuu, firoomaafi walkabajuu irratti bu’uure mirkaneessuu keessatti duudhaa filatamaadha.
Gosa Oromoo tokko gosa Oromoo biroo waliin walitti hidha. 
Maatii tokko kan biroo waliin firooma kabajafi jaalala irratti bu’uureen walitti fida. 
Akkasumas, saba biroo gosaafi maatii Oromoo birootiin walitti dhiyeessee halagaa firoomsa.
Duudhaaan kun akka duraanii cimaa ta’uu baatus har’as inuma jira.
Akka waliigalaatti, Oromoon qabata adda addaatiif guddifata. 
Karaa tokkoon, dhala hinqabu yoo ta’e dhaalchisuufi. 
Dhaala dura immoo jireenya hawaasummaa ofiif gaachana godhachuufi. 
Karaa biraan, guddifattoonni maqaan isaanii waamamu qacceen isaanii akka itti fufu godha. 
Galgallii guddifattootaas ni tola. 
Egereen ijoollee guddifatamaniis ni milkaaha. 
Kanaafuu, guddifachaan duudhaa daraan dagaagee itti fufuu qabudha.

Bosonni tuuta mukkeen lafa uffisee jiruuti. 
Mukkeen lafa uwwisan bosona ta’uun isaanii hanga gobbina, dheerinaafi bal’ina lafa irratti argamaniitiin madaalamu.
Akka addunyaatti haala bosonni irra jirurratti qorannon bara 2020 keessa geggeessame yoo ibsu, bosona jedhamuuf lafti heektaara walakkaa ol ta’u mukkeen meetira shanii ol dhedheerataniin uwwifamuu qaba jedha. 
Haala kanaan akka addunyaatti lafti bosonaan uwwisame yeroodhaa yerootti xiqqaachaa deema. 
Kanaafis qabanni guddaan manca’iinsa bosonaati.
Manca’iinsi bosonaa adeemsa akaakuu mukkeenii bosona keessaa balleessuu, gobbinnaa bosonaa haphisuufi qulqullina isaa hir’isuun lafa mukkeeniin uwwifamee jiru gara lafa duwwaatti jijjiirudha.
Manca’iinsi bosonaa karaa adda addaa raawwatama. 
Isaan keessaa muraasni sochii ijaarsaa, oomisha calla, qubsumaa uummataafi carraaqqii misoomaati. 
Sochiileen ijaarsaa namni guyyaa guyyaatti taasisu harki caalaan isaanii mukarratti hundaa’u. 
Sochiileen kun sadarkaa namni dhuunfaan godoo xiqqoo ijaaruuf taasisuurraa eegalee hanga gareen manneen gurguddaa kanneen akka gamoo daldalaa, waajjira mootummaa, manneen barnootaafi wkf ijaaruutti mukkeen muramu ilaallata. 
Biyyoota hedduu keessatti bakka muka muramee biqiltuu dhaabuun bakka buusuun hinbaramne. 
Kanaafuu, qabata ijaarsaatiin lafti duraan mukkeen ofirraa qabu dhawaata gara onaatti jijjiiramaa deema.
Sochiin oomisha callaatiif taasisamus manca’iinsa bosonaatiif qabata guddaadha. 
Biyyoonni qonnaan bulan hedduun isaanii bosona ciruun lafa qonnaa qopheeffatu. 
Kun ammoo namoota galii gadaanaa qabaniifi humna namaafi beelladaatiin oomishanii hanga dibeenaa/investera maashinaan oomishaniitti geggeessama. 
Hundinuu bosona ciranii gubuun midhaan oomishu. 
Bosona ciran kanarraa ammoo cilee baasanii itti fayyadamu; gabaadhaafis dhiyeessu. 
Adeemsi callaa oomishuufi cilee gubuun galii argachuuf taasisamus 
bosona manca’iinsa. 
Kana malees, qubanni uummataa manca’iinsa bosonaa fida.
Muuxannoo biyyoota garaagaraarraa akka hubatamutti yeroo baayyee namoonni qe’ee isaaniirraa lolaanis ta’u lola’aadhaan buqqa’an lafa moggaa qarqara bosonaarra qubsiisamu.
Qubattoonni kunis jireenya isaanii fooyyeffachuuf mukkeen naannoo isaanii muranii manaafi dallaa ittiin ijaarratu. 
Mukkeen muranii gubuun cilee qopheeffachuun galii argachuuf dirqamu. 
Mukkeen muranii gogsuun qoraan taasisanii nyaata ittiin bilcheeffatu. 
Sochiin akkasii kunis kallattiinis ta’ee alkallaattiin manca’iinsa bosonaa qaqqabsiisa.
Maqaa misoomaatinillee bosonni nimanca’a. 
Warshaa dhaabuu, karaa baasuufi magaalaa baballisuuf sochiileen taasisaman manca’uu bosonaa keessaa gahee qabu. 
Warshaalee oomisha garaagaraa kanneen akka simmintoo, biiraa, dhagaa cileefi wkf dhaabuuf bosonni nicirama. Karaa gurguddaa daangaa biyyaa ce’anii deemanis ta’ee karaa xixiqqaan biyya keessa naanna’an bosonarraan miidhaa geessisu. 
Magaalaa babal’isuuf carraaqqiin biyya tokko keessatti tasisamu miidhan inni bosonarraan gahu guddaadha. 
Kanaafuu, biyya misoomsuuf tattaaffiin taasisamus bosona mancaasuu keessaa gahee qaba jechuudha.
Manca’iinsi bosonaa kallattiinis ta’ee alkallattiin jijjiirama qilleensaa geessisa. 
Bosonni manca’uun kaarboon daayi ooksaayidiin qilleensa keessatti akka baayyatu, ooksijiiniin ammoo akka qillensa keessaa haphatu taasisa. 
Qabanni isaa bilqiltoonni ooksiijiinii baasuun kaarboon daayi ooksaayidii fudhatan yoo hinjirre, qilleensi ooksijiiniin badhaadhe kan dhalli namaa itti fayyadamu ni hapahata. 
Inni gubataan namaafi waan namni itti fayyadamu keessaa bahu ammoo bakka dhaqu dhabuun qilleensa ho’isa. 
Qilleensi diilallaa’aan haphataa, inni ho’aan gobbataa deemuun ammo gammoojjummaa babali’sa. 
Kun ammoo jireenya ulfaataa taasisurra taree gaaga’ama lubbuus geessisa. 
Kanaafuu, bosona mancaasuurraa of qusachuu qabna.
Moggaasa jechuun kallattumaan yommuu hiikamu maqaa baasuu waan jedhu ta’a. 
Aadaa kamiiyyuu keessatti daa’imni yommuu dhalatu maqaan nikennamaaf. 
Aadaa Oromoo keessatti immoo duudhaan ittiin daa’immaniif maqaa moggaasan ofdanda’ee kan jiru yoo ta’u yaadrimeen jecha moggaasa jedhu kun garuu moggaasa maqaa isa daa’ima haaraa dhalateef kennamu sana ibsuuf miti. 
Yaadrimeen jechichi bakka bu’u, namni tokko qomoodhaan saba Oromoon alaa ta’ee garuu fedhasaatiin eenyummaa Oromummaa fudhachuu yoo fedhe ykn jaalalaafi gumaacha cimaa namichi Oromoodhaaf godherraa kan ka’e sirna ittiin sabichi beekamtii addaa kenneefii maqaa haaraafi eenyummaa Oromummaa moggaasuudha.
Oromummaan karaa shan argama. 
Karaaleen kunis: dhiigaan, guddifachaadhaan, booji`uudhaan, ilmoo mixiifi moggaasa. 
Oromummaan dhiigaan kan argatamudha kan jedhamu gaafa achii as dhufteen hidda dhaloota namaa Oromoo keessaa ta’uu namichiifi gosti inni keessaa dhalate itti amanee fudhate yoo ta’u Oromummaan guddifachaadhaan kan argatamudha kan jedhamummoo gaafa Oromoon sababa dhaladhabuunis ta’e osoo dhala qabuu gargaarsaaf jecha kan namni biraa dhalche fudhatee akka kan ofii isaatti kan guddifatuudha. 
Karaa boojuudhaan Oromummaa argachuu kan jedhamu, namni Oromoo hintaane waraana keessatti mo’amuu irraa kan ka’e “sittan gala” jedhee Oromootti yommuu harka kennatu Oromoonis tole jedhee isa harka kennate sana gaafa ofitti fudhatudha. 
Oromummaan Ilmoo Mixii jedhamee kennamummoo, daa’ima sababa addaddaan namoota hinbeekamneen bakkeetti gatamee argame biyyoo ykn mixii irraa hurgufanii akka dhala ofiitti kunuunsanii guddisuuf kan fudhatan yoo ta’u Moggaasni immoo fedhii isaatiin nama saba biraa keessaa gara Oromootti dhufeef maqaa Oromoo baasanii dhuunfachuudha.
Oromoon namoota dhiigaan, afaaniin, haala jireenyaan, halluu gogaafiwaan hedduu biroon isa hinfakkaanne waliin tokkummaa uummatee wajjin jiraachuudhaaf duudhaalee qabu keessaa moggaasni tokkodha. 
Moggaasaan ilmaafi hintala Oromoo ta’uudhaaf umurii, saala, amantaafi bifaan daangaan taa’e hinjiru; daa’imummaan qofa osoo hintaane namni umurii kamiyyuu keessa jiru, gita hawaasummaafi koornayaa kamiituu keessaa haata’u, amantaa fedhe kan hordofuufii aangoo kamiyyuu kan qabu haata’u; maqaan moggaafameefii, gosaafi gadaan kennameefii gara saba Oromootti makamuu nidanda’a.
Oromummaan sirna moggaasaan argamu bifaanis ta’e biyyaan kan daangeffame dhorka waan hinqabneef, uummata Itiyoophiyaa keessaafi kanneen Itoophiyaan alaa keessaallee sirna moggaasaa raawwachuun kan Orooman nijiru. 
Fakkeenyaaf, kanneen Itoophiyaan alaa keessaa dhimma Oromoo yeroo dheeraaf kan qoratan dubartiin ‘Bonnie Holcomb’ jedhaman maqaa ‘Qabbanee Waaqayyoo’ jedhu kennameefii, akkasumas, lammii biyya Awustiraaliyaa kan ta’an manguddoon Dr. ‘Trevor Trueman’ jedhamanis oolmaa Oromoof oolanirraa kan ka’e maqaa ‘Galatoo’ jedhu kennameefii Oromummaa argataniiru. 
Kenniinsa maqaa Oromoo kana ilaalchisee maqaan wantoota eenyummaa saba tokko ibsan keessaa isa tokko waan ta’eef nama eenyummaa, aadaa fi yaada Oromoo jaallatee fudhate tokkoof maqaa gochaafi eenyummaa isaa haaraa kana sirriitti ibsutu kennamaaf.
Namni moggaasaan Oromummaa argate tokkos guyyaa itti eenyummaan sun kennameefii eegalee mirgoota Oromoon argatu hunda tokko otuu hinsharafamiin waan dhalli gudeedaaargatuun walqixa argata.
Walumaagalatti, sabni Oromoo seenaa keessatti jaarraa 16ffaa dura irraa eegalee aadaa ittiin orma simatu, simatees walqixxummaan waliin jiraatu kan qabaachaa turedha. Oromummaan dhiigaan qofa osoo hintaane simannaa saba sanaanis kan argamu ta’ee fudhatama. 
Haalli kun immoo Oromoon uummata gosa isaan ala ta’an waliin hariiroo nageenyaa qabaatee wajjin akka jiraachuu danda’u isa taasiseera. 
Yaadrimeen moggaasaa akka duudhaa Oromootti toftaa ittiin Oromoon Orma Oroomsee wajjin jiraachaa tureefi har’as jiraachaa jiru yoo ta’u har’a addunyaanis saboonni, sablammoonniifi uummattoonni gartuu afaanii xixiqqaa ta’an waldanda’anii akka walfaana jiraataniif seerota 
akka mirgoota namoomaa qopheessanii kabajaan walfaana jiraachuu jajjabessu.

Kitaabni mata-dureen isaa ‘Siyaasa Afaan Oromoofi Qubee Itoophiyaatti’ jedhu barreeffamee tibba kana dubbistootaaf dhiyaateera.
Kitaabichi waggoota torbaa ol kan fudhateefi qorannoo irratti kan hundaa’e akka ta’e dubbata barreessaan kitaabichaa Wandimmuu Taganyee (PhD).
Afaan Oromoofi Qubeen ''hundee Oromummaa…kallacha tokkummaa ... '' jedhamee weeddifameera. 
Labati ammaafi kan darbes gatii hanga lubbuutti itti baasee walitti dabarseera; ammas ittuma jira.
Kanaaf akkuma mata-duree kitaabichi kaase, Afaan Oromoofi Qubeen Itoophiyaa keessatti siyaasa.
Dhimmi Afaan Oromoofi Qubee yoo ka’u maaliif siyaasni waliin ka’a? Kaayyoofi qabiyyeen kitaaba haaraa kanaa maalidha? 
Barsiisaafi qorataa Yunivarsiitii Amboo kan ta’e Dr. Wandimmuun turtii BBC waliin taasiseen gaaffilee kanaaf deebii kenneera.
''Kitaabni kun dhimmi ijoo inni kaase Afaan Oromoofi Qubeen eessaa ka’ee garamitti deemaa akka jirudha.'' 
''Kaleessa maal keessa ture; har’a maalirra jira; egereen isaa hoo maal fakkaata kan jedhu dhiyeessa'' kan jedhu hayyuun kun ragaa hedduu sassaabamerraa xiinxalamee kan qophaa’e ta’uu ibsa.
Kitaabni kun afaanota lamaan – Afaan Oromoo fi Ingliffaan kan qophaa’e ta'uu hima barreessaan.
Hawaasa addunyaas ta’e akkaadaamiiwwan addunyaarra jiran akka itti gargaaraman barbaadeni Ingiliffaanis qopheesse kan jedhu barreessaan kun, Afaan Amaaraatiinillee gara fuula duraatti akka qopheessu hima.
“Waa’een aadaa, afaaniifi eenyummaan Oromoo ukkaamfamaa waan tureef addunyaan waa’ee afaaniifi aadaa keenyaa hanga baruu qabu hin bariin jira. 
''Kitaabonni kanaan dura dhimma kana irratti barreeffamanis hagas mara guutessa ta’anii kan barreeffaman waan natti hin fakkaanneef addunyaan waa’ee dhimma Oromoo, Afaan Oromoo, Qubee isaa akka hubatu yaadeenidha.”
Akkuma mata-dureen kitaabichaa jedhutti, itti fayyadamni Afaan Oromoofi Qubee Itoophiyaa keessatti siyaasa waliin walitti hidhataadha kan jedhu Dr. Wandimmuun, dhiyeenyuma kana namni siyaasaa tokko TV tokko irratti dhiyaatee waa’ee Afaan Oromoofi Qubee kan dubbate akka fakkeenyaatti kaasa.
Akka inni jedhutti, namni siyaasa Itoophiyaa keessatti beekamu kun Afaan Oromoof ammallee Gi'iizii fayyadamuu qabu malee Qubee kan Laatinii irraa madaqfamee fayyadamuu hin qaban jechuun dubbatuu hima.
Garuu ummanni Oromoo waggaa soddomaaf qubee kanatti fayyadamee og-barruun isaa baayyee guddatee dhaloonni tokkoyyu ittiin uumameera jedha qorataan kuni.
Dhaloonni Qubee (Qube Generation) kan Qubee Afaan Oromootiin baratee guddatee, ittiin hojiitti bobba’eeru jira jechuun Afaan Oromoofi Qubeen isaa akka bu’uura qabateeru eera.
“Kanaaf, dhaloonni kun waa’ee afaan isaa, qubee isaa sirriitti hubatee, Qubee maaliif fayyadamna, faayidaan isaa maalidha, dhugaan jiru maalidha kan jedhu sirriitti hubatee falmii irratti ka’u, qeeqa irratti ka’u beekumsaafi yaadaan bilchaatee akka ofirraa qolatu taasisuufidha,” jechuun kaayyoo kitaabichaa ibsa.
Qubeen waggaa 30 dura qorannoo dheeraafi gadi fagoon gaggeeffamee seeraan  murtaa’ee hojiirra kan oole yoo ta’u, isaan dura qubee adda addaatiin beektonni fayyadamaa akka turan seenaan ni mul’isa.
Fakkeenyaaf, qubee Arabaafi Gi’iiziitiin Afaan Oromoo barreessuuf ooleera.
Bara 1950 keessa ammoo Sheek Bakirii Saphaaloo qubee addaa bocanii Afaan Oromootiif akka ta’utti yaaluu isaanii yaadata Dr. Wandimmuun. 
“Bara 1970 keessa ammoo Dr. Hayilee Fidaa, Baaroo Tumsaafi beektonni kaan Qubee Afaan Oromoof kan ta’u qorannoo adda addaa biyya Awurooppaa keessatti gaggeessaa turaniiru. 
''Dargiin hin fudhanneef malee Qubee Afaan Oromoo akka hojiirra oolufi gorsa kennanii turan. Bu’aa ba’ii hedduu booda Qubeen Afaan Oromoo ragga’ee har’a gahe.”
Sababii dhimmi Afaan Oromoofi Qubeen Afaan Oromoo siyaasa ta’eef waan baayyee of keessaa qaba akka Dr. Wandimmuun jedhutti.
Addunyaa kana irratti afaanonni baay'een qubee sirna afaan sana qubeessuufi sirriitti bakka bu’uu danda’u filachuun ittiin barreeffatu. Afaan Oromoos bifuma addunyaarra jiru kanaan filatame. 
Kan Piroofesar Xilaahun Gamtaa bara 1993 barreeffama qopheessaniin Afaan Oromoo qubee kana fayyadamuu kan qabuuf jedhanii sababa qorannoo irratti hundaa’e  dhiyyeessanii akka turan yaadachiisa.
Hayyuun Oromoo buleessi Pirof. Xilaahun Gamtaa Peedaagoojiin, qabatamatti Afaan Oromoo barreessuuf akka mijatu  bu’uura qorannoo Xiin-qooqaan (linguistically) ilaalamee akka filatame kaa’anii ture.
Beektonni Oromoo sagaleessuu, amalaafi uumama Afaan Oromoo waliin kan deemu qorannoon mirkaneessanii Qubee akka madaqsan kan himu hayyu Dr. Wandimmuun, bara 1991 kora Addi Bilisummaa Oromoo (ABO) waameen beektonni kuma tokkoo ol Qubee kana Laatinii irraa maaqfannee akka itti fayyadamnuuf kan murtaa’e jedha.
Akka barsiisaa Wandimmuu Taganyee (PhD) jedhutti, qorannoo irratti hundaa’ee murtaa’us garuu Qubeen kun hunda biratti hin fudhatmne.
Namoonni sababa gara garaa dhiyeessuun Qubee Afaan Oromoo mormaa turaniiru. Warri morman kunneenis sababa quubsaa qabaatanii osoo hin taane ilaalchaafi siyaasaa waliin walqabsiisanii akka ta’es ni himama.
Namoonni tokko tokko biyya tokko keessatti qubee tokko fayyadamuu qabna jechuun falmaa turan. Kanaaf, sababa yeroo dhiyeessanis tokkummaa biyyaatiif qubee tokko fayyadamuun ni wayya jedhu.
Kaan ammoo, qubeen Gi’iizii kan Saabaa irraa dhufe akka ‘mallattoo biyyaa’ ykn biyyi Itoophiyaa ittiin adda baatutti ilaaluurraa akka ta’e dubbatu.
Bara Qubee Afaan Oromoo fayyadamuun murtaa’e keessa kan hayyuun Xiin-qooqaa   Yunivarsiitii Finfinnee Pirofeesar Baayyee Yimaan jedhaman barreessan kaasuun fakkeenyaan ibsa Dr. Wandimmuun.
Piroofeesar Baayyee Yimaam barreeffama maxxansaniin Qubee Afaan Oromoo fayyadamuu mormanii ture jedha.
Pirof Baayyeen Afaan Oromoo qubee Gi’iiziin barressuun gahaa akka hin taane sirrii ta’uu amananii, garuu tokkummaa biyyaafi baasii hin malle hir’isuuf sababa jedhuun Qubee fayyadamuu mormaa turan.
Yunivarsiitii Michigaanitti Pirofeesara Seenaa kan ta’e Gulummaa Gammadaa bara 2020 barruu ‘The History and Politics of Qube Alphabet’ jedhu barreessee ture.
Hayyuun seenaa kunis, dhaloota tokko keessatti qofa milkaa’inni guddaan Afaan Oromoofi Qubee ilaalchisuun argamullee hanga ammaa gaaffiin Qubee fayydamuu irratti ka’uun baayyee nama ajaa’iba jedha.
Gaaffiin Qubee irrattti ka’u ammoo fedhii ol aantummaa siyaasaa durii deebifachuu duuba jiraachuu irraa kan hafe, sababa qubsaafi qabatamaa hin qabu jedha Gulummaan barreeffama isaa kana keessatti.
Erga hayyoonni Orooo Qubee Afaan Oromoo qorannoo bal’aa irratti hundaa’anii seeraan murteessanii wagga 30 boodalle gareen ‘Itoophiyaanummaa’ leellisan muraasni  toora interneetiifi kora tokko tokko irratti falmuu barbaadu jedha.
Keessumaa Ministirri Muummee Abiy Ahmad gara aangootti dhufanii waliin jiraachuufi tokkumaa isaan labsaniin hamilee haaraa horatanii warri ‘Itoophiyaanistii’ ofiin jedhan Qubee fayyadamuu xiqqeessuuf yaadu. 
Madda suuraa, Wandimmuu Taganyee (PhD)
Waa’ee itti fayyadama Afaan Oromoofi Qubeen Itoophiyaa keessatti maal akka fakkaatu, kaleessa eessaa ka’e; har’a maalirra jira; egereen isaa ammoo maal fakkaata kan jedhu qaaccessee kan dhiyeesse ta’uu kaasa barreessaan kitaabichaa. 
Dhimma itti-fayyadama Afaan Oromoofi Qubee yeroo baayyee siyaasa waliin maaliif akka walqabatus gadi fageenyaan isba kitaabni kun. 
“Afaan Oromoo akka afaan abbaa isaatti uummanni dubbatu Itoophiyaa keessatti %40 ta’a. Uummata biroon biyya keessaa miliyoona 10 ta’us Afaan Oromoo fayyadama. Walumaa galatti uummanni Itoophiyaa Afaan Oromoo akka afaan walootti gargaaramaan walakkaa olidha.
Itoophiyaarras darbee Afaan Oromoo biyyoota hollaa akka Keeniyaa, Jibuutiifi Taanzaaniyaa keessattis waan fayyadamamuuf [Transboundary] ta’edha,” jechuun bakka gahuu qabu geessisuuf beekumsaan hojjechuu feesisa jedha hayyuun kun. 
“Egereen Afaan Oromoo gaafa ka’u qafaan kun afaan Federaalaa ta’uu qabaadha. Tokkumaa biyyaa, dinagdeefi hawaasummaa cimsuudhaaf baayyee barbaachisaa ta’ee osoo jiruu garuu gaaffiin kun yeroo ka’u mormiin yeroo ka’u ni dhaga’ama.
“Dhimma kana dhimma siyaasaa godhu. Nu dhuunfachuuf kan jedhu kaasuun siyaasa waliin walqabsiisu. 
Kitaaba kana namni kamiyyu osoo dubbisee gaariidha.
Keessumaa ammoo barattoonni, barsiisonni, qorattoonni, warri imaammata baasan, Dhaloonni Qubee kun dhimma afaan isaafi qubee isaa sirriitti barachuutiin qeeqa ka’uuf deebii sirrii kennuuf osoo kitaaba kana dubbisaniin jedha,” jechuun dhaama barreessaan kitaabichaas.

Gadaa Oromoo Gujii keessatti akka mallattootti kan ilaalaman Abbaan Gadaa duraanii, Yuubi ammaa Doktarri Kabajaa Aagaa Xenxenoo tibbana dhibamanii turanii amma goomaniiru.
Maanguddoon umrii waggaa 77  kun dhibamanii Hospitaala Kooriyaa magaalaa Finfinneetti argamutti erga yaalamanii booda, fooyya'anii qe'eesaanii magaalaa Bulee Horaatti galanii jiru.
''Hakiimonni onneetu si dadhabe naan jedhanii turan. Nama jalaa qabuun dadhabe, kanaaf hakiimonnillee namatti hin dubbatin naan jedhanii turan. Bishaannillee somba kiyyarratti na eelee ture.
Waan sana duuchaa waan na keessaa baasaniif amma hundarraayyuu fayyeera,'' jechuun BBCtti dubbatan.
Wayita dhibamuun Yuuba Aagaa Xenxenoo dhagahamu namuu bakka jiruu rifatee boodas iyyaafataa tureera.
Isaanis miira uummata bira turee fi gargaarsa uummataa wayita ibsan akkas jedhan.
''Wanni uummanni Oromoo naaf hin godhiin hin jirtu. Haga mana yaalaa na geessanii osoon hin rakkatiin na wal’aansisan. Hagan Hospitaala Kooriyaa bultii saddeet ture, hagan achii ba’ellee na faana turan."
"Biyyoota alaarraallee na iyyaafataa, na tumsaa turan. Uummata Oromoo bira darbee uummanni Itoophiyaa guutuun na iyyaafataa turan.''
Uummanni kiyya waan na jaalatuuf waan guddaa naaf godheera, garuu Aabbaa Gadaati jedhanii wanti addatti namaaf godhan hin jirtu jedhan.
Yuuba Aagaa Xenxenoo ALI 1990-2000tti Abbaa Gadaa Gujii turan A.L.I bara 1937 Ardaa Bulee Horaa Ganda Woleenaa Bokossaa jedhanii yaaman keessatti dhalatanii achumatti guddatan. 
‘’Ijoollummaatti akkuma ilma qotee bulaa kamuu jabbilee fi loon tiksaa, waan abbaan kiyya na ajaje hojjechaa, qotiisa geenyaan qotaa guddadhe,’’ jechuun yeroo ijoollummaasaanii yaadatu.
‘’Abbaan kiyya nama gadaa keessatti guddate, anilleen wayita yaa’i keenya kuusomu, raabomu, dooromu waanuma abbaan kiyya raawwataa ture osoon hordofuu Abbaa Gadaa ta’e.’’
Waggaa saddeetiif erga Abbaa Gadaa ta'anii booda baallii dabarsanii,  warra Baallii fudhatan gorsuutti taruu dubbatan.

‘’Hangan dhufee Abbaa Yuubaa ta‘u Gadaa kana gorsaa, qajeelchaan jira, waan narraa eegamu ammallee haga umriin kiyya jirtu hojjechuu itti fufa,’’ jedhan.
Yuuba Aagaa Xenxenoo ijoollummaasaaniitti mana barnootaa seenanii barachuuf carraa hin arganne.
Wayita umriin isaanii barnootaaf ga’u akka carraa mishinaroonni warra Noorwayi gara naannoosaanii dhufuu fi isaan biratti barnoota amantii barachuu dubbatan.
‘’Karaa amantiirra gore, waldaa keessatti tajaajile, hoogganaallee ta’e. Malee abbaan kiyya dabtara naaf bitee mana barumsaa na galchee na barsiisuuf carraa hin arganne.’’
Abbaan Yuubaa Aagaa Xenxenoo akka nama kaanii gulantaa gadaa keessa darbanii miti kan abbaa gadaa ta’an.
‘’Amantii makkaana yasuusiin hordofaa ture, wangeela baradheen waldaa keessa hojjechaa ture.
Hanga bulchuuttillee ga’eera. 
Isa booda bara dargii bulchaa gandaan ta’e. Bara ADWUI aangoo qabate ammoo dabballee ta’een hojjedhe.
Utuun Kanaan jiruu haalaa fi amala kiyya akkasumallee akkaataa tajaajila an uummataaf kennu ilaalanii abbaa Gadaa godhanii na filatan,’’ jechuun haala itti abbaa gadaa ta’an ibsan.
ALI Jalqaba bara 1990 baallii fudhachuun Abbaa Gadaa ta’uu kan himan Yuuba Aagaa Xenxenoo, bara 2000tti Abbaa Gadaa Gogeessa Dhallanaatti baalli kennan, kan Dhallanaa ammoo bara 2008 Harmuufatti kenne jechuun haala naannoo aangoosaanii ture ibsan.
‘’Gadaan kiyya Halchiisa kan baallii narraa fuudhe ammoo Dhallana, kan amma harkaa qabu Harmuufa, isarraa kan fuudhu ammoo Roobalee, irraan Muudanatu itti aana,’’ jechuun duraa duuba gogeessa Gadaa Gujii ibsan.
‘’Erga guutuu marsee booda Halchiisatti deebiti, ilmee kiyyatti deebiti jechuudha. 
Gadaan keenya akkanumaan qajeelti. 
Abbaan murtiilee, abbaan gadaallee hunduu dursee qophaa’ee jira, wanti lafaa gadaa qajeelchuuf rakkatan hin jiru,’’ gufuun tokkollee Gadaa Gujii mudatee hin beeku jedhan.
Yuubaa Dr Kabajaa Aab Aagaa Xenxenoo bara 1990 irraa hanga 2000 akka aangoorra turan himaniiru, lakkoofsi gidduu kana jiru wayita herregamu wagga saddeet ni caala.
Isaan garuu waggaa saddeet caalaa gonkumaa aangoorra hin turre, seerallee miti jedhan.
‘’Marsaa lama bulchuun aadaa faallessallee, kanaaf marsaa lama osoo hin taane takkuman bulche,’’ jedhan.
Yuuba Doktarri Kabajaa Aagaa Xenxenoo maatii bal'aa horachuu himan, garuu uummanni na marsee jiru hunduu ilmee kiyya jedhu.
''Haadha manaa shan qaba, sadirraa ijoollee horeera. 
Ijoolleen kiyyallee akkuma umriin ga’een barnoota seenu. Kan milkaa’uuf jira, kan deebi’anii gaa’ila godhatanii jiraatanillee jiru. Dhiirrillee dhalaanillee akkasi.
Walkeessa jechuudha,'' jechuun akkaataa ijoolleesaanii itti guddisaa jiran himan.
Sirna Gadaa barsiisuu qofa osoo hin taane ittiin jiraanna kan jedhan Yuuba Aagaa Xenxenoo, ilmeen kiyyallee kanumaan baraa guddatti jedhan.
''Ammoo sirni gadaallee asuma keessa jirti, baatee galtu anuma bira jirti waan ta’eef nan barsiisa. Dhaloota lafaa dhufaa hanga nama guddaatti waanan barsiisu dhagayaa guddatu waan ta’eef sirna gadaa ni beeku.''
Ijoollee isaanii addatti qoodanii sirna gadaa akka hin barsiifne kan himan maanguddoon kun,  ''Ilmaan gogeessi kiyya uummate cufan barsiisa. Ilmeen kiyyallee waanuman uummata hunda barsiisu dhagayaa qalbeeffataa guddatti,'' jedhan.
''Gogeessa kana ilmaan Halchiisaa hundayyuu bakka takkatti barsiisa, bor kan na dhaaltu abbaa murti/abbaa gadaa kan ta’u ilmee kiyya qofa miti, gogeessa kiyya (Halchiisa) hunda keessaa ta’uu mala waan ta’eef ilmee kiyya addatti filee hin barsiisu.''
Kana qofaas osoo hin taane, Yuuniversitiin Bulee Horaa kan Sirna Gadaa akka gosa barnootaatti barsiisu akka isaan beekumsa duudhaa Sirna Gadaa kana barsiisaniif ni affeera.
''Doktaroonnillee nu affeerti. Anaa qofa osoo hin taane, gogeessi kaanillee ni gumaachan.
Wayitan dhibamee ture waan tokko gaabbeen ture, Osoon qabiyyee gadaa sirnaan itti hin himin dhibamee kan jedhu yaadda’een ture. Amma Waaqnillee na deebiseera.
Isaanillee inuma na waamu,'' jedhan.
''Jiruu fi jireenyi kiyya kanuma, waa’ee gadaati. Hin daldalu, daldalli kiyya kanuma. Hojii biraa hin qabu. Kanaafuu osoo na affeeranii waliin hojjennee fedhiin qaba. Ammallee hawwiin kiyya kana.''
Yuuniversitiin kun bara 2016 keessa hojii isaan Sirna Gadaa jabeessuuf hojjetaniif beekamtii kenneera.
''Yuuniversitiin Bulee Horaallee Doktireetii kabajaa naaf kenneera. An baradhee osoo hin taane kabajaaf naaf kennan.''
''Abbaa Gadaaf kabaji akkanaa akka malu, ijoolleen illee akka ilaaltee irraa barattuuf jedhanii kana godhan. Abbaan Gadaa waan hedduu nu barsiisee jira, maddi yuuniversitii kanaallee isa jedhanii kabaja kana naaf kennan. 
Kun Gadaattillee, anattillee, Oromoottillee kabaja guddaa hore.''
Namni abbaa Gadaa ta'u dirqama uummataa fudhatee waggaa saddeetiif erga dirqamasaa ba'ee booda waan qabuun jireenyasaa gaggeeffata jedhan Yuuba Aagaa Xenxenoo.
''Namni abbaa Gadaa ta’e kamuu horsiifatee qotatee waan argateen jiraata. Bara aangoo isaatti waan biyyaa qajeelchee, dhibdee biyyarraa kaasee, biyya karaa qabsiisee Gadaan isaa obbaanaan/ baalli kenninaan waan qabuun jiraata.
Abbaa biyyaa/abbaa kolbaa ta’us waanuma ofii qabuun bula. Anillee akkasumattin jira.''
Gadaa kan gaggeessu abbaa gadaa ta’us, abbaa Gadaa kan bulchu garuu uummata kan jedhan Yuuba Aagaa Xenxenoo, uummanni jaalalaa fi kabaja isaaniif qaburraa ka’ee akka isaan gargaaraa jirus himan.
"Immoo uummati kiyya jaalalaa fi kabaja naaf qaburraa ka’ee na gargaaraa jira. Yoon dhibame na gargaarani, ammallee mana dansaa keessa jira. 
Manni kiyya kolbaa tiyya. Guddaa fi xiqqaan, miseensi kiyyaa fi kaan hunduu na gargaarani.‘‘
 "Gosa an keessaa dhaladhe yookiin Oromoo kiyya qofayyuu osoo hin taane sabaa fi sablammoonni ollaa kiyya qubatan martinuu na kunuunsu, na gargaaru, na jaal’atu, na kabaju. 
Mana natti ijaarani, akka dansaa jiraadha uummata kiyya keessa,‘‘ jechuun haala jiruu fi jireenya isaanii ibsan.
Abbaan Gadaa uummata amaanaa itti kennate saamuun yakka qofa osoo hin taane cubbuudha kan jedhan maanguddoon kun, yoo akkas godhe waaqniyyuu lafarratti gatii kaffalaaf jedhan.
"Nama dhamaasnaan du’ee otoo hin taane utuu lubbuun jiruu irratti mul’atti. 
Abbaan Gadaa kanarraa dabee, ilasaa, gurrasaa, miilasaa, harkasaa, arrabasaa, sammuusaa eeguu dhabee jennaan wanti inni argatellee hin horoomu, du’a bada jechuudha.‘‘

finfinnee, Onkololeessa 7, 2016 (FBC)- Humni Galaanaa Itiyoophiyaa hojiileen isaa akka milkaa’uuf dhimmoota nageenyaa fi dippiloomaasii cimsuu qaba jechuun Hayyoonni akkeekan.
Hayyoonni Faanaa Biroodkaastiingi Koorporeet waliin turtii taasisan, hojiilee ulaa galaanaa biyyoota ollaa waliin mari’achuun Itiyoophiyaan waan barbaaddu argachuuf kan tumsu ta’uu ibsaniiru.
Humnoonni galaanaa gurmaa’uun faayidaalee hedduu kan qabu ta’uu Qorataa fi Barsiisaan Dhimmoota Nageenyaa Yuunivarsiitii Waachaamoo Dooktar Tamasgeen Toomaas, walitti hidhamiinsi diinagdee akka jiraatuu fi nageenyaa waloo, walta’iinsaan eeguuf ulaan galaanaa jiraachuun gahee olaanaa qaba jedhan.
Humni galaanaa gurmaa’uun hojiilee ulaa galaanaa hojjechuf akka ta’e kan kaasan ammoo Hayyuun Saayinsii Siyaasaa fi Hariiroo Idil Addunyaa Dayyaamoo Daalleen biyyoonni dandeetti qaban hunduu dhimma akkanarratti akka hojjetan himu.
Daldala alaa Itiyoophiyaa to’achuuf sochii naannawaa Galaana Diimaa xiinxaluuf qoodni humna galaanaa olaanaa ta’uu ibsaniiru.
Biyyoota ollaa waliin mari’achuufis sababoonni hedduun jiraachuun, misoomaa fi nageenya waloof jecha daandiilee dippiloomaasii cimsuun barbachisaa ta’uu eeraniiru.
Faayidaa ispoortiin ykn sochiin qaamaa fayyaa keenyaaf qabu maali?
Ispoortii hojjechun faayidaa hedduu qaba. 
Kanneen keessaa muraasni:-
Fknf, qorannoon dubartoota 24 dhibee dhiphina Sammuu qaban irratti hojjetame tokko akka agarsiisuuti dubartootni ispoortii hojjetan ja’a mallattoon dhiphina sammuu isaanii hedduu hir’atera.
Namoota ulfaatina qaamaa garmalee qabaniif ulfaatina qaamaa hir’isudhaaf ispoortii hojjechuun murteessaadha. 
Kunis coomni qaamaa ykn ‘fat’ akka gubatuufi anniisaan (energy) akka uumamuu taasisa.
Rakkoo walquunnamtii saalaa tokko tokko ni fooyyessa, ni hambisaas Fknf akka qorannoon namoota 178 (dhiira) irratti hojjetame tokko ibsutti, namootni yeroo baay’ee jabeenya qaamaa hojjetan walquunnamtii saalaa fayyaa ta’e qabaataniiru( healthy sexual practice). 
Gama biraatin laamsha’uu ykn ka’uu dhabuu qaamaa saala dhiiraa (erectile dysfunction) ni hir’isa. Fknf, qorannoon namoota dhiira 41 dhibee kana qaban irratti hojjetame akka agarsiisutti ispoortii hojjechuun 71% dhibee kana hir’isuu danda’eera.
ISPOORTII AKKAMITTI HAA HOJJENNU
Akka gorsa dhaabbata ittisaafi to’anna dhibee /CDC (Center of Disease Control)tti sochiin qaamaa barbaachisumma isaa irratti hundaa’uudhaan bakka lamatti hiruun/qooduun ni danda’ama, kunis sochii qaamaa ulfaatina qaamaa hir’isuuf barbaachisuufi ulfaatina qaamaa hir’isuuf hinbarbaachisne jedhama.
Inni kun kan namoota ulfaatina garmalee qabaniin hojjetamudha. Torbanitti yoo xinnaate daqiiqaa 300f kan hojjetamuufi gosa cimaa kan ta’eedha.
Sochii qaamaa gosa kanaa hojjechuun dura ogeeyyii fayyaa waliin mari’achuun barbaachisaadha.
Gosa kana namoota ulfaatina qaamaa fayyaa ta’e qabantu hojjeta. Yoo xinnaate torbanitti daqiiqaa 150f hojjetama. kana jechuun guyyaatti daqiiqaa 30f guyyaa 5 torbanitti hojjetamuu qaba.
Yoo kan hinmijoofne ta’ee ammoo guyyaatti daqiiqaa 50f torbanitti guyyaa sadiif hojjechuun ni danda’ama. Gosti sochii qaamaa kanaa hammi isaa xiqqaa irraa hanga jiddu galeessaa kan ta’eedha.
Kanaafuu, haala salphaan mana barumsaatti ykn iddoo hojjitti dalagamuu ni danda’a.
Walumaagalatti Sochii qaamaa gochuun fayyaa qaamaa keenyaaf baay’ee barbaachisaadha. 
Kanas gochuuf, dirqama qarshii hingaafatu, yeroo baay’ees nu jalaa hingubu. Bakkeewwan garaagaraa keessatti fakkeenyaaf bakka hojiitti ykn mana barumsaatti hojjechuun nidanda’ama.
Kanaafuu sochii qaamaa gochuun fayyaa qaama keenyaa haa eegnu.
UMRII DHEERAAFI FAYYAQABEESSA
Addunyaa kanarratti namni umrii dheeraa jiraachuu hinfedhu jedhu yoo jiraate soba isaati ykn ammoo dhukkuba sodaachuurraa kan ka’e ykn ammoo dhukkuba qaba ta’a. Waan hundummaafuu isin umrii dheeraa jiraachuu feetuu? 
Umrii dheeraa yoon isiniin jedhu akkasumaan lakkoofsa jechuu akka hintaane na hubadhaa. 
Umurii dheeraa yoon jedhu, fayya-qabeessa ta’anii osoo dhukkuba du’a nama hawwisiisu hinargin lubbuun turanii lafa kanarratti gaariifi yaraa arganii darbuu jechuu kooti.
Qorannoowwan garaagaraa dhimmi kanarratti maal jedhu?
Akka qorannoo bara 2006 ALI godhameen biyya keenya Itoophiyaa keessatti jiddugalaan (Average) warri dhiiraa waggaa 58, warri dubaraa ammoo waggaa 63 qofa lubbuudhaan jiraatu.
Akka adduunyaatti biyyi namni hedduun umrii dheeraa itti jiraatu biyya Jaappani. Kunis giddugalaan dhiirri waggaa 80 yoo jiraatu, warri dubaraa waggaa 87 jiraatu. 
Umrii dheeraa jiraachuu isaanii qofa miti kan nama dinqu, umrii kana hunda yoo jiraatan dhukkubsatanii yeroon itti mana yaalaa deddeebi’an hinqaban. 
Kanaaf biyya  Jaappaan keessatti yeroo ammaa kana namoonni umuriin isaanii 100 ol ta’e lakkoofsaan hedduudha.
Waraana addunyaa 2ffaa (bara 1953 A.L.I) dura umuriin ummata Jaappaan giddugalaan jiraatan akka addunyaattuu gadi bu’aa ture. Maarree achii as maal argattanii? 
jedhee ummanni addunyaa yoo isaan gaaffatu Jaapaanonni “HAALA JIREENYAA KEESSAN JIJJIIRAA ” jechuudhaan nu gorsu.
Qorannoo ummata Jaappaan irratti godhameenis umurii dheeraa jiraachuu sababa kan ta’anii argaman kanuma isaan jedhan sana ta’uudha kan mirkaneesse. Kunis:
1. Qurxummii nyaachuu: Ummanni Jaappaan ummata addunyaa kamiyyuu caalaa qurxummii soorachuun beekamu. Qurxummii soorachuun dhukkuba onneefi kaansarii nurraa ittisa.
2. Kuduraafi muduraa: Nyaata kamuu olitti fayyaa keenyaaf barbaachisaniidha.
3. Qulqullummaa ofiifi naannoo sirrittui eeguu: Kunis waan jaappaanotaa irraa baru qabnu. Kun infeekshiniiwwaan garagaraa kan hanqina qulqullinaatiin dhufan nurraa ittisa.
5. Sochii qaamaa: Jaappaanonni taa’uu irra deemuufi dhaabbachuu jaalatu. Ispoortii guddaa yoo hojjachuu dadhabnes deddeemuu /walk/ bartee haa godhannu.
6. Furdina garmaleerraa of eeguu: Namootni garmalee furdatan dhukkuboota akka sukkaaraa, onnee, dhiibaa dhiigaa, kaansariifi kkf qabamuuf carraan isaanii bal’aadha. 
Dhukkubootni kunneen ammoo umurii dheeraa jiraachuurraa karaatti nama hambisu.
Walumaa galatti barreeffama keenya kanaan wantootni dabarsuu barbaanne sochii qaamaa gochuun jireenya keenya guyyaa guyyaa keessatti barbaachisaa akka tahe hubachuu qabna.
Dhukkuboota daddarboo hintaane ofirraa ittisuufi akkasumas umurii dheeraa jiraachuu keessatti sochiin qaamaa qooda olaanaa qaba.
Fayyaa hindhabinaa!

Carraa Hojii Uumuuf  fayyadamummaa  Dargaggootaa
Dhalli namaa akka nama tokkootti jiraachuuf  wantootni bu’uuraa  kanneen akka nyaataa, uffataa fi bakki jireenyaa isa barbaachisu.  Wantootni bu’uuraa dhala namaaf barbaachisan kanneen kan argamuu danda’an yoo hojjetan qofa. 
Hojii  argachuun ammoo  yeroo ammaa ammoo dorgommii dhaan kan guutee dha. Dorgommeewwan godhaman kunneen ammoo qaamolee gara garaa waliin ta’uun isaa cimina dorgommichaa daran cimsee jira. 
Haalli wal dorgommii kun biyya tokko qofa keessatti kan murtaa’u qofa osoo hin taane guutummaa Addunyaatti wanneen bu’uuraa guutachuuf tattaaffii cimaatu taasifama.
Jireenya keenyaaf  kan barbaachisan kanneen guttachuuf carraaqqiif dorgommiin taasifamu yeroo ammaa dargaggoota Addunyaa gidduutti daran dabalaa deemaa jira. 
Fedhiin  dhala namaa yoo dabalaa deemellee  leecalloon(resource) biyya lafaa kanaa murtaa’aa dha. Kunimmoo dorgommii nuti ol’aantummaa fedhii keenya irratti qabaachuuf taasifnu baayee ulfeessa.
Dorgommiiwwan armaan olitti tarreessine  keessaa rakkoo hoji dhabdummaaa ti. Hoji dhabdummaan   qormaata  biyyoota Addunyaa kanarra jiraniiti.
Rakkoowwan hoji dhabdummmaatti aansee dhufan ammoo rakkoo siyaasaa, dinagdee fi Hawaasummaa waan ta’aniif biyya tokko keessa nagaaf tasgabbiin akka hin jiraanne taasisu.
Biyyootni dinagdeen isaanii guddatellee rakkoo hoji dhabdummaa fi fayyadamummaa dargaggootaa kanaan yeroo hedduu nagaa akka dhaban beekamaa dha. 
Kanaaf rakkoon hoji dhabdummaa  rakkoo biyyoota guddachaa jiranii qofa osoo hin taane rakkoo Addunyaa guutuu (global challenge) ta’uu isaa beekuun barbaachisaa dha.
Baayina uummattoota Addunyaa kanaa keessaa baayina guddaa kan qabuu fi saffisaan dabalaa kan jiru dargaggoota dha. 
Dargannoonni kunneenis Addunyaa jijjiiramaa( changing world) keessa kan jiraatan yommuu ta’u rakkoowwaniif dhiibbaawwan gara garaa jala kan jiraataniif haalli kunimmoo dargaggootaaf haala mijataa hintaane(discomforting confusion),
yaaddoo gara fuuldura( perplexities) jireenya isaanii ilaaluun balaawwan adda addaa kanneen akka baala sammuu namaa adoochanii fi dhugaatiiwwan alkoolii gara garaa fudhachuun dhiibbaa keessatti kufaa jiru.
Kanarraa kan ka’es sodaa tokko malee badiiwwan qabeenya barbadeessuu( vandalism) , angafoota ofii fi kabaja kennuu dadhabuu fi mootummaa biyya bulchuu wajjin walitti bu’iinsa keessa yommuu galantu mul’ata.
Akkuma armaan olitti ilaaluuf yaalle Addunyaa amma keessa jirru saffisaan jijjiiramaa jirti. Qaarominni Addunyaa kanaas baayee guddataa jira.  Guddina gama hundaanuu argamaa jiru kana keessatti ga’een dargaggootaas ol’aanaa dha.
Kana hunda erga ilaallee waa’ee dargaggoota Itiyoophiyaatti yoo deebinu  baayina dargaggoota biyya kanaa dhibbentaa dhaan gara 70 (70%) fi isaa ol ta’uu danda’a. Kana jechuun walakkaa baayina Uummata biyya kanaa ol jechuu dha.
Kunimmoo miidhaas faayidaas qaba. Faayidaan isaa lakkoofsi uummata hojii hojjetuu haga kana baay’achuun isaa faayidaa kan qabu yommuu ta’u, 
miidhaan isaammoo dargaggoon hojii hojjetee jiraachuu barbaadu baay’achuun isaa yoo hojiin hojjetamu hin jiraanne  rakkoo hamaaf saaxilamna. 
Wanti hundi keenya irratti walii galuun qabnu keessaa garuu baayina haga kana ga’uuf hojiin uumameera yoo jenne soba ta’uu isaati. 
Fakkeenyaaf qorannoowwan hoji dhabdummaan( unemployment rate) biyya keenyaa yeroo ammaa fooyya’aa ta’uu isaa kan ibsuu dha. 
Bara 2015 akka lakkoofsa faranjiitti reeshoon hoji dhabdoota  26.40% ture hanga bara 2015 tti giddu galeessaan 19.88% ta’uu isaa qorannoowwan gara garaa ni addeessu.
Akka Addunyaa walii galaatti yoo ilaalle biyyi keenya Itiyoophiyaan biyyoota durooman kanneen akka Ispeen Awurooppaa irraa , Naayijeeriyaa (dureettii Afrikaa) fi Keeniyaa caalaa carraa hojii uumuu tiin ni dursiti. 
Kun kan dhugoomsu rakkoon hoji dhabdummaa rakkoo biyya Afrikaa ykn itiyoophiyaa qofa akka hin taanee dha.
Rakkoowwan hoji dhabdummaa kanaaf  sababa kan ta’uu malan rakkoowwan qabeenya uumamaa qofa osoo hin taane sirni bulchiinsa badaas ga’ee ol’aanaa qaba.  
Fakkeenyaaf biyyi keenya Itiyoophiyaan dhimma Carraa hojii uumuu kanarratti xiyyeeffannoo guddaa kennitee kan hojjechaa jirtu yoo ta’ellee akkaataa poolisii ba’een qaamoleen hoji raawwachiiftuu waan hin hojjenneef akkaaataa
barbaadamuun bu’aa argamsiisuu hin dandeenye. Hanqinaaleen qaamolee hoji raawwachiiftuu kun immoo sababawwan gara garaa irratti kan hundaa’e ta’uu malu. Sababawwan kanneen keessaa dandeettiiwwan raawwachiiftummaa, itti gaafatamummaa ofii 
ba’achuu dadhabuu, kiraa sassaabdummaa, fi kkf dhaan sakaalamuun tarsimoo mootummaan diriirse hojiirra oolchuu dadhabuu dhaan rakkoon armaan olitti uumamu jennee ilaalle akka uumamu kan taasisan.
Yeroo ammaa kana Mootummaa Federaalaa rakkoo hoji- dhabdummaa kana furuuf fandii gara garaa ramaduun dargooggootni hojii keessa akka galaniif hojii gaariin eegalamee jira.
Mootummooleen Naannoos kallattii kana mootummaa Federaalaa waliin ta’uun haala kanaan dura baratame irraa adda kan ta’een hojiitti seenanii jiru.
Keessumaa Mootummaan Naannoo Oromiyaa dhimma carraa hojii dargaggootaa fi uumuu kana irratti ciminaan hojjechaa kan jiruuf cimee kan itti fufu ta’uu isaa ilaalaa jirra. 
Akka fakkeenyaatti Lafa abbootii qabeenyaa maxxanoo ta’an irraa guuruun dargaggootni akka irratto ijaaramanii of  fooyyessan taasisuu, Albuudawwan seeraan ala qaamota gara garaan qabamanii turan irrraa fuudhuu 
dargaggoonni akka irratti ijaaramanii hojjetan taasisuu fi akkasumas hojiiwwan sekterawwan garagaraa kanneen akka hojii mukaa fi sibiilaa, horsiisa lukkuu fi killee, Horsiisa Horii fi kkf irratti bal’inaan xiyyeeffannoon itti 
kennamee hojjetamaa jira. Gara fuulduraattis ciminaan itti fufee kan hojjetamuu dha.
Carraawwan hojii argaman kanneen irraayis dubartootnii fi qeerroowwan hedduun sagantaa kanarraa fayyadamoo ta’anii jiru. Kanaafis hirmaannaan durbartootaa fi dargaggotni misooma keessatti qaban yeroo ammaa kana dabalaa jiraachuu isaa ibsa.
Adeemsawwan kana keessattis bu’aa ba’iiwwan hedduun jiraachuu malu. Carraa hojiitu uumamama yommuu jennu hojiitu waggaa tokko keessatti dargaggoota Itiyoophiyaa hojii keessa galcha jechuu miti. 
Tarsimoo kana galmaan ga’uu keessatti rakkoon blchiinsa gaarii jiraachuu mala. Rakkoowwan kanas akkaataa adeemsa seeraan hiikuun tooftaa qabsoo ta’uu qaba. Fakkeenyaaf  rakkoowwan tibbana Naannoo oromiyaatti mul’achaa
turaniif akkas sababaatti kanneen ka’aa turan keessa tokko rakkoo hoji dhabdummaati. Rakkoowwan jedhaman kunneen jiraachuun isaanii kan hin haalamne yoo ta’e illee dhaawata dhaawataan furmaata argachaa jira. 
Adeemsa seeraa kanarra darbuun maqaa Qeerroo jedhu ofii kennuun badii geessisaa kan turan turaniiru. Gochi kunimmoo jechi Qeerroo jedhu akka Jaarmiyaatti fudhatamee qorannoon akka irratti geeggeeffamu  dogongoraan akka ilaalamu taasiseera.
Ilaalchi kunis dogongora ta’uu isaa mootummaan amanee fudhatee jira.  Mootummaanis  Qeerroo balleessuuf kaayyoo akka hin qabne ibsee jira. Haa ta’u malee  namni  kamillee badii yoo dalage akka itti gaafatamu beekuun barbaachisaa dha.
Walumaa galatti biyya nagaa qabduu fi jireenya fooyya’aa jiraattu uumuu dhaaf  carraan hojii uumuu cimee kan itti fufu ta’uun ejjennoo mootummaa yoo ta’ellee dargaggoonnis ga’een nuti nageenya biyyaa mirkaneessuu keessatti qabnu cimee 
itti fufuu qaba.


Firiin Qormaata Biyyaalessaa Kutaa 12 Wiixata darbe ibsame barattoota bara 2015 qorumsicha Fudhatan keessaa qabxii darbiinsaa fi isaa ol kan fidan harka 3.2 qofa akka ta’e ifoomse.
Firiin qormaataa kuni bara darbes barattoota waliigalaa qormaaticha fudhatan keessaa kan qabxii darbiinsaa fidan dhibbeentaaan kan baranaatin walumatti dhihaata.
Qabxii barattootaa walitti fufiinsaan gadi bu’aa dhufe kana hayyoonni akkamitti ibsu?
Dr. Roobsan  Margoo Yunvarsiitii Arsiitti gargaaraa Piroofeesaraati. Isaan qabxiin barattoota kutaa 12 kuni yaaddoo yaaddoo caalu kan namatti uumudha jedhu.
“Kuni mul’istuu kufaatii kufaatii caaluuti. Dhimma biyyi kuni xiyyeeffannaa osoo itti hin kennin turtee amma mul’atedha. Barnoota keessatti ‘time Bomb’ jedhama. 
Ibidda ukkaamamaa jechuudha. Lafa keessa haguugamee turee yeroo haala mijataa argatu kan dhoohu”
“Firiin hojii baruu fi barsiisuu yeroo tokkoon miti adeemsa keessa mul’ata. Dhalootni tokko erga badee booda kan mul’atu. Akkuma volkaanoo dhokataa turee kan dhoohu. 
Wanti amma barnoota irratti ta’es kanuma” jedhan.
Ka’umsi Kufaatii qulqullina barnootaa qulqullina barsiisotaa irraa jalqaba jedhu Dr. Margoon.
Haala qabatamaa amma Itoophiyaa keessa jiruun namni barsiisaa ta’u kan filannoo biraa dhabee fi qabxii gadi aanaa qabudha jedhan.
“Namni barsiisaa ta’u nama fiildii biraa filachuu dadhabe,qabxiin isaa baayyee gadi bu’aa ta’e fi lafa hunda yaalee ennaa dadhabe gara barsiisummaa kan gorudha.” jedhan.
“Akkuma ta’etti eebbifamee bahee barsiisaa ta’ee namuma akka isaa oomisha. Baratichi Yunvarsiitii seenee namuma akka bariisaa isaa ta’ee baha.
Maraammartoo akkanaatu uumamaa deema” jedhan.
Yunvarsiitii Wallaggaatti Gargaaraa Piroofeesaraa fi barasiisaa saayikolojii sirna barnootaa kan Tahan Dr. Tafarraa Fayyisaas yaaduma Dr. Margoo kanaan walfakkaatu qabu.
“Firiin barattootaa amma ibsamu kuni waan salphaatti ilaalamu miti. Waan nama rifachiisu. Kasaaraa guddaadha.  
Kufaatii amma mul’ate kanaaf ittigaafatama kan fudhatu tokko barsiisaadha jedhan.
“Kutannoodhaan barsiisuu osoo qabuu, dandeettii isaa gabbifachuu osoo qabuu waan irraa eegamu hin hojjenne,” jedhu.
Ta’us rakkoon kanaaf jalqaba kan ta’u sirni barnootaa amma jiru barsiisaaf kabajaa fi faayidaa malu guutuu dhabuurraa akka jalqabus akeeku Dr. Tafarraan.
“Sirnichumti barsiisaaf kabajaan qabu gadi bu’eera. Qixa ogummaa kaaniitiin xiyyeeffannaa waan kenname natti hin fakkaatu,” jedhan.
Gama kaaniin kutannoon barataan barumsarratti qabu laafuunis kufaatii barattootaa kanaaf sababa ijoo biraa akka ta’es akeekan.
Deemsi adeemsa qorumsaa jijjiiruu fi cimsuu qulqullina barnootaatiif galtee tokko ta’uu danda’a kan jedhan Dr. Tafarraan, qorumsa durarratti hojjetamuu qabaS jedhu.
“Galtee barnootaa kitaaba, barataa, barsiisaa, meeshaalee barnootaa  irratti hojjetamaa hin jiru. Adeemsi baruu barsiisuu, madaalliin, supparvizhinii irrattis sanuma. 
Deemtee utaaltee bu’aa safaruu bira deemuun bu’aa hin fidu” jedhan.
Sirni barnootaa tasgabbii dhabuunis sababa kufaatii sirna barnootaa akka ta’us himu.
“Sirni barnootaa yeroo yeroon jijjiirama. Tasgabbii hin qabu. Kitaabni yeroo yeroon jijjiirama. Amma sababa kanaan osoo laaltanii barataa hedduun kitaaba hin qabu.
Kunis rakkoo biraati” jedhan.
Rakkoon nageenyaa kutaalee biyyattii adda addaa keessatti mul’atus barnootni sirnaan akka hin gaggeefamne waan godhuuf kufaatii kanaaf qooda mataasaa akka gumaache akeeku.
Kufaatiin firii qorumsaa sirreeffama bu’uurarraa barbaada kan jedhan Hayyoonni kunneen  haala ammaa kana jijjiiruun akka danda’amus akeeku.
“Qooda guddaan kan barataati. Teeknolojii fayyadamuurratti yeroo gubuurra barnotasaa dubbisuurratti xiyyeeffachuu qaba. Maatiin barataa isaanii hordofuu qabu. qo’achiisuu qabu.”
“Barsiisaan hanqinasaa guutaa deemuu qaba. dhugaadha barsiisaan rakkoo baayyee himatu. Garuu hamma ogummaa kana keessa jirutti dirqama lammummaasaa bahu qaba,” jedhan Dr. Tafarraan.
Dr. Roobsan ammoo kufaatii barnootarratti mudatu kanaaf furmaati ijoon imaammata barnoota biyyattii bu’uurarraa ija ogummaatin sakatta’uu barbaachisa jedhu.
“Imaammanni barnootaa kan biyya lixaarraa qofa garagalfamuu hin qabu. Beekumsi xabboo biyya kanaa hammatamee kan lixaarraas waan barbaachisu dabalamee qophaa’uu qaba. 
Imaammanni irra deebiin ilaalamuu qaba,” jedhan.
Gama biraatiin namootni sammuu ciccimoo qaban akkuma ogummaalee biroo filatanii deeman barsiisummaanis ijoollee ciccimoo akka hawwatu gochuun murteessa ta’uu eeran.
“Biyya Fiinlaand osoo ilaallee barsiisummaan ogummaa doktoreetii fayyaa caalaa filatamaadha. Kana sirnatu uuma. Faayidaa barbaachisu guutanii hawwataa gochuu barbaachisa. 
Barsiisummaan xiyyeeffannaa argachuu qaba” jedhan.
Nama ciccimaa gara barsiisummaatti hawwachuu qofa osoo hin taane ‘namni nama qaru akkuma sibiilaa ofiisaas yeroo yerootti qaramuu qaba’ jedhan Dr Roobsan.

"Rifoormiin kun riiqicha gara misoomaatti nu geessu ta'uusaa nan amana" jedhan ministirri mummee Abiy Ahimad.
Mootummaan Itoophiyaa fooyya'iinsa diinagdee biyya keessaa madde waggoota kudhan itti aananitti hojiirra oolchuuf jiru guddina diinagdee biyyattiif galaa cimaa akka ta'u abdata.
Biyyattii keessatti kanaan dura fooyya'iinsawwan diinagdee dhaabbilee michuu yookiin dhaabbilee faayinaansii idil-addunyaan wixineeffaman hojiirra oolaa tuan. 
Amma garuu biyyattiin rifoormii diinagdee ofiisheetin qopheessitee fi dhaabbilee faayinaansii fi arjoomtota idil-addunyaan jajame hojiirra oolchuf jirti.
Riifoormiin kun shoora dhaabbilee dhuunfaa kan guddisu, carraa hojii bal'aa akka uumu fi omishtummaa biyyattii keessaa kan guddisu akka ta'e himameera. 
Guyyaa har'aas fooyya'iinsi diinagdee kun dhaabbilee faayinaansii, dhaabbilee gargaarsaa idil addunyaa, 
ambaasaaddaroota biyyaalee garagaraa fi dhaabbilee michuu birootiif dhiyaatee irratti mari'atameera. 
Fooyya'iinsi diinagdee biyya keessaa madde dameelee ijoo sadi irratti jijjiiramoota fiduun diinagdee biyyattii guddisuuf karoorfata. 
Isaanis fooyya'iinsa damee diinagdee waliigalaa (Macro-economic reform), fooyya'iinsa caaseffamaa fi fooyya'iinsa dameelee garaagaraati. 
Fooyya'iinsi damee diinagdee waliigalaa (Macro-economic reform) qaala'iinsa gatii to'achuu, galii biyya keessaa guddisuu, proojektota eegalaman xummuruu of keessaa qaba jedhan.
Dabalataan karoora dhaabbilee tajaajilaa gurguddoo irratti damee dhuunfaa hirmaachisuu hojiirra oolchuu,
rakkoo sharafa biyya alaan walqababtee jiru furuu, liqaa biyyattiirra jiru to'achuu fi baankii daldala Itoophiyaa fi baankii misoomaa Itoophiyaa ammayyeessuun sirni faayinaansii
akka tasgabbaa'u taasisuu of keessatti qabata. 
Rakkoon sharafa biyya alaa diinagdee biyyattii miidhaa jiru sababoota lamarraa akka maddu kan himan minister di'eetaan maallaqaa Dr Iyyob Takkaaliny 
"hanqina sharafa biyya alaa furuu fi sharafa biyya alaa jiru haalaan itti fayyadamuu barbaachisa" jedhan. 
Kana malees lammiileen biyyattii biyyaalee biroo jiran maallaqa isaanii biyya keessatti akka qusatan jajjabeessuu, 
damee tuurizimii fi al-ergii cimsuunis dhimmoota xiyyeeffannoon itti kennamu keessaa muraasa akka ta'an dubbatan. 
Rakkooleen kennaa tajaajilaa fi hojimaata dhaabbilee mootummaa keessa jiran dhimmoota guddina diinagdee biyyattiif gufuu ta'an keessatti akka argaman dookumantiin riifoormii diinagdee 
Itoophiyaa agarsiisa. 
Kanaafis rakkooleen hojimaataa furamanii tajaajilli si'ataa ta'e akka kennamuf akkasumas hooggansi dhaabbilee mootummaa akka fooyya'uuf ni hojjetama jedha.
Gama biraatin dameeleen diinagdee shan qonna, omisha, albuuda, tuurizimii fi tekinooloojii quunnamtii fi odeeffannoo (ICT) riiffoormii diinagdee biyya keessaa madde kanaan ciminaa
irratti akka hojjetamu  deetaan ministiraa Dr Iyyob Takkaaliny himu. 
Gama qonnaatin "hanqina galteewwanii fi tajaajila qonnaa furuun omishni qonnaa akka guddatu taasifama" jedhan.
Damee omishaa (manufacturing) keessatti immoo imaammatni indaastrii irra deebin akka sakkata'amu fi dhaabbileen omishaalee biyya alaatii galan bakka bu'an omishan haalaan akka 
jajjabeeffaman himan. 
Qabeenyi albuudaa sharafa biyya alaa fiduu danda'u heddu biyyattii keessa jiraatullee Itoophiyaan damee kanarraa hanga barbaaddamu hin fayyadamne jedhama. 
Kanaafis damee kanarratti hanqinoota gama dandeettii teknikaan jiran furuu, seerota walitti dhufeenyi dhaabbilee albuuda omishan fi jirattoota naannoo ittin hogganamu qophessuu fi
dhimma gatii albuudotaa irratti hojjechuun galii damee albuudaarraa argamu guddisuuf akka yaadame Dr Iyyoob himaniiru. 
Hiyyummaa hammaataa (extreme poverty) dhabamsiisun galmoota ijoo mootummaan Itoophiyaa waggoota kudhan itti aanan keessatti dhugoomsuuf karoorfate keessaa isa tokko. 
Haaluma kanaan waggoota torba itti aanan keessatti giddugaleessa galii namni tokko wagga tokko keessatti argatu kan yeroo ammaa doolaara 865 irra jiru gara doolaara 2,219ti guddisuuf 
karoorfatameera.
Humna namaa biyyattii guddachaa jiruuf carraa hojii uumuu fi guddina diinagdee saffisaa akkasumas kutaalee hawaasaa hunda hirmaachise fiduunis kaayyoowwan riifoormichaa keessatti argamu. 
Dabalataan damee dhuunfaa, magaalummaa, omisha qonnaa fi indaastrii guddisuun diinagdee galii giddugaleessaa ijaarunis dhimmoota mootummaan Itoophiyaa waggoota kudhan itti aananitti
milkeessuuf karoorfate keessatti argamu.
Dhaabbileen michuu hojiirra oolmaa riifoormichaaf deeggarsa akka taasisan kan gaafatan ministirri mummee Abiy Ahimad lammiileen biyyattii hundi fooyya'iinsa diinagdee kanarraa 
fayyadamoo akka ta'anif mootummaan isaanii cimee akka hojjetu waadaa seenan. 
Dhaabbileen michuu maricharratti argaman iftoomina mootummaan Itoophiyaa riifoormicha beeksisuun taasiseef baay'ee galateeffatan. 
Mootummoota gamtomanitti barreesituun olaantuu komishinii diinagdee Afriikaa (UNECA) Vera Songiwe karoorichi hawwataa fi galma gahuu kan danda'u ta'u himan. 
Fakkeenya biyyaalee sadi Chaayinaa, Veetinaam fi Laa'os kaasun kan dubbatan Ms Vera Songwe  "riifoormichi akka milkaa'uf Itoophiyaan damee invstimantii waggaa waggaan doolaara 
Ameerikaa biiliyoona jahaan guddisuu qabdi, hammeentaan qusannaa biyyattii omisha waliigalaa keessaa gara 30% guddachuu qaba" jedhan.  
Kana malees mootummaan galiisaa guddisuu akka qabu fi uwwisni elektriikii yeroo dhibbeentaa 44 irra jiru fooyya'uu akka qabu dhaaman.
Gama biraatin "fooyya'iinsi diinagdee akka barbaachisu nuyis ni amanna" kan jedhan Baankii Addunyaatti daayrektarri damee Itoophiyaa Kaarolin Tark hojiirra oolmaa riifoormii kanaaf
dhaabbatni isaanii gama maallaqaatinis ta'e gama investimantii fiduutin deeggarsa akka godhu himan. 
Fedhiin jijjiiramaa mootummaa biraa dhufuu akka qabu kan himan Kaarolin Tark riifoormichi biyyuma keessaa kan madde ta'uunsaa akka ciminaatti kan ka'u ta'u dubbatan.
Bakka bu'ootni dhaabbilee michuus hojiiwwan riifoormicha keessatti hojjetaman gadi fageenyaan ibsamuu akka qaban fi milkaa'ina karoorichaaf mootummaan dhimma nageenyaa fi 
dhimmoota hawwaasummaa biroo irrattis xiyyeeffachuu akka qabu himan.

Yeroo ammaa addunyaan akka waliigalaatti Afrikaan immoo addatti bakka itti lammiileen hojii dhabiinsaan hedduu dararamaa jiranidha. 
Rakkoo kana keessaa bahuufis mootummoonni biyyoota garagaraas ta’e hayyoonni dhimmichi isaan ilaallatu akkas jedhu; 
“Lammiileen dhuunfaadhaanis ta’e gareedhaan walitti gurmaa’anii hojii mataa isaanii uummachuutu itti jira”. Haaluma kanaan, biyya keenya Itoophiyaa keessatti namoonni hojii mataa isaanii uummachuurra darbanii lammiilee biroof sababa carraa hojii ta’an heddu ta’uu baatanis kanneen milkaa’inaan maqaan isaanii ka’us nijiru.
Obbo Ahimad Hasan Sukkaaree jedhamu; jiraataa godina Gujii magaalaa Bulee Horaati; akka lakkoofsa bara Itiyoophiyaa 2013tti maanguddoo umrii 64 xumuran yoo ta’an hanga kutaa 8tti qofa baratan. 
Gaafa umrii barnootaa jalqabaarra turan, mana barnootaa dhiheenyatti argachuu waan dadhabaniif barnoota isaanii kutaa saddeetitti addaan kutanii konkolaachisaa gargaaraa ta’uun hojjechuu jalqaban. Yeroo dheeraa otuu itti hinfudhatiin gara ofii ofdanda’anii konkolaachiisuutti darban. 
Muuxannoo gaafa konkolaachisaa gargaaraa turaniifi ofdanda’anii konkolaachisaa turanirraa argataniin konkolaataan yommuu miidhamtu deebisanii hojjechuu ykn suphuus eegalan. 
Bakka jireenyaa isaanii sanatti namoonni rakkoo konkolaataa isaaniif obbo Ahimad Hasan bira dhaquunis baramaa ta’e. 
Booda hojii konkolaachisummaarra turuu caalaa kan isaan fayyadu gara suphaa konkolaataatti deebi’uu ta’uu of amansiisanii konkolaachisummaa dhaabuun gaaraajii galanii hojjechuu jalqaban. Achumaanis garaajii mataa isaanii dhaabbachuu danda’an. 
Yeroo dheeraas otuu isaanitti hinfudhatiin garaajii banatan sanas gara Indastiriittii guddifatan. Yeroo ammaa kana gaaraajii isaanii kessatti hojjettoota hedduu qacaranii hojjechiisaa jiru.
Maanguddoon kun dandeettii kalaqaa uumamaan qabaniin mirga abbummaa kalaqaa afur Ministeera Saayinisiifi Teeknolojiitti Waajjira Mirga Abbummaa Kalaqaa Itoophiyaarraa beekamtii argataniiru. 
Kalaqawwan ittiin beekamtii argatan keessaa tokkoo maashina buna dhiqu. Maashinni kun bunni bishaan keessa taa’ee sadarkaan qulqullina isaa akka hin hir’anne gargaara. 
Hojii qophiifi gurgurtaa maashina kanaa keessatti hojjettoota hedduutu carraa hojii argatee jira. 
Inni lammaffaan ammoo, maashina dhakaa warqee daaku foyyeessan. 
Yeroo ammaa kana waldaaleen dargaggootaa albuuda warqee baasurratti eeyyama argachuun hojjataa jiran 16 tokko tokkoon isaa kan miseensota hedduu ofirraa qabu wagga lamaa as maashina kalaqa isaanii kanatti gargaaramuun hejjechaa jiru. 
Kan sadaffaa maashina buna dhiqame boollaa baasee siree irratti afu hojjetan. Kan arfaffaa baabura midhaan daaku kan anniisaa elektiriikii humna fardaa 5.5 qabutti fooyyessuun hojjatanii beekamtii itti argatan. 
Obbo Ahimad bara 2004ttis A.L.I namoota sadarkaan barnootaa isaanii digrii sadaffaa ta’e dabalatee namoota hojii kalaqaa isaanii dhiyeeffatan 598 wajjin dorgomanii akka biyyaatti tokkoffaa bahuudhaan badhaasa qarshii 150,000fi beekamtii argatanii turan. 
Hojiin kalaqaa isaanii hundinuu isaaniifis namoota biroofis madda hojii ta’ee tajaajilaa jira.

Barnoota aad-heddummaa barattoota aadaan, bifaan, amantaan, sanyiin, afaaniin, saalaan, qabeenyaan, deeggarsa addaa barbaadaniin (kanneen kennaa addaa qaban, kanneen qaama miidhamoo ta`an, kanneen dandeettii addaa qaban) fi kan kana fakkaatuun osoo addaan hinbaasiin karaa dimokiraatawaa ta’eefi walqixxummaan seenduubeen garagaraa kun daree keessatti akka mirkanaa’uuf kan carraa kennudha.
Barnoonni aad-heddummaa walqixxummaa barattootaa gama carraa barnoota walqixa ta`e argachuun deeggarsa guddaa taasisa. 
Dhalli namaa kamuu namummaa isaatiin ilaalamee haalduree biroo malee akka daree barnootaa keessatti waan argachuu qabu argatu cimsee kan leellisudha. 
Akka yaada barnoota aad-heddummaatti manni barumsaa kan garee muraasaa otoo hinta`iin kan dhala namaa hundaati. Kunis, bakkatti namni barachuu danda`u hundi keessatti qooda fudhachuun beekumsa barbaachisaa ta`e gabbifatudha. 
Kanaafuu, namni kamuu loogii tokko malee carraa barnoota mana barumsaa tokko keessatti barachuu argachuu qaba.
Akka waliigalaatti, barnoonni aad-heddummaa barattoonni mirga gama barumsaan argachuu qaban qofa akka argatan kan tumsu miti. 
Dabalataanis, barattoota gidduutti afaan, aadaan gabaabummatti eenyummaan isaanii barsiisotaafi barattoota gidduutti, barattootaafi barattoota gidduutti, barattootaafi miseensa mana barumsaa mara gidduutti akkasumas sirna barnootaa keessatti, xiyyeeffannoo argachuun kabajaan waliin jiraachuun barbaachisaa ta`uusaa kan amanudha. 
Seenaa addunyaa keessatti yeroo jalqabaaf seera farra garbummaa kan labsiteefi gochaa bittaafi gurgurtaa dhala namaarratti gaggeeffamaa ture dura kan dhaabbatte biyya Ingilizii yoo taatu seerri kun erga 
hojiirra oolee waggoottan 200 lakkoofsiseera. 
Haata’u malee, jaarraa 21ffaa amma keessa jirru keessattis dhimmichi ammallee itti fufee dhalli namaa akka meeshaatti yeroo biyyaa biyyatti gurguramu ni mul’ata. 
Gocha dur ture sanarraa wanti adda isa godhu gochichi inni har’aa seeraan ala ta’uu isaa qofa. Kanaaf yeroo ammaa kana dhimmoonni godaansa seeraan alaa wajjin walqabatan yakki namaan daldaluufi godaantota seeran ala daangaa ceesisuu dhimma ho’aa addunyaa keenyaa ta’ee jira. 
Namaan daldaluu jechuun namoota sodaachisuun, humnaan ykn butuun, dabaan ykn sadoon, gowwomsuun, kennaa adda addaa kennuun sossobuun iddoo tokkoo gara iddoo biraatti godaansisuudha. 
Erga godaansisanii boodas hordofiifi to’annoo ofii jala gochuun miidhamtoota madda galii taasifatanii itti fayyadamuudha. 
Kanaaf, qabiyyeen namaan daldaluu wantoota sadii ofirraa qaba; gocha, tooftaafi kaayyoo namatti fayyadamuu. 
Gocha gaafa jedhamu raawwii miidhamaa sana bakka jiraaturraa fiduu ykn fichisiisuu, erga fidanii keessummeessuu, iddoodhaa iddootti sochoosuu, fudhachuu ykn dhuunfachuufi dhoksaadhaan ykn mul’inatti ofbira tursuuti. 
Toftaa kan jedhamu immoo karaa itti gochichi hojiitti jijjiiramu yoo ta’u, innis humnaan gargaaramuu, sodaachisuu, dirqisiisuu, gowwomsuufi sossobuu of keessaa qaba. Godaantonni erga biyya barbaadamuun gahamaniin booda iddoo fedhanitti akka socho’an, akka barbaadaniin akka socho’an hin’eeyyamamuuf. 
Fedha isaanii alatti dirqiisifamanii nama saniif akka dalagan ykn tajaajila gatii geejjibaa silaa qarshiin kaffaluu qaban dachaa olitti akka laatan dirqisiifamu. 
Hojii isaan hojjatanis fedhii isaaniin ala hojii kamuu ta’u mala kanneen akka sagaagalummaa dabalatee. 
Godaantota seeraan ala daangaa ceesisuu gaafa jedhamummoo karaa seeraan ala ta’een lammummaa yookiin eeyyama jireenyaa biyya itti godanaanii osoo hinargatiin, haal dureen guutamuu qabu osoo hin guutamiin karaa kallattiin yookiin al-kallattiin qarshiifi faayidaa qabatamoo adda addaa barbaacha biyya biraa seensisuu yookiin baasuu ofkeessatti qabata. 
Gocha tokko hojii godaantota seeraan ala daangaa ceesisuuti jechuuf wantoonni sadii walfaana guutamanii argamuu qabu. 
Isaanis tokkoffaan nama seeraan ala seene simachuu, dhoksuufi ofbira kaa’uu yoo ya’u inni lammaffaa daangaa biyya tokkoo osoo lammii yookiin dhaabbiin jiraataa biyya sanii hinta’iin seensisuudha. 
Kan sadaffaas, faayidaa maallaqaa yookiin faayidaa qabatamaa biraa argachuuf jecha nama ceesifamu sanarraatti waan raawwatamu. 
Akka waliigalaatti yoo ilaallu, godaansa seeraan alaa keessatti kanneen hirmaatan, keessumaa akka biyya Itiyoophiyaatti dallaloota seeraan alaa, lammiilee biyya alaa jiraatanii gara biyyaatti deebi’aniifi firoottan godaantota biyyatti deddeebi’anii akka ta’e amanama.
Haaluma kanaan, gabaasni qorannoodhaan deeggarame tokko akka mul’isutti,namoota biyya alaatti karaa seeraan alaan godaanan keessaa %35.2 daldaalota seeraan alaa biyya keessa jiraniin, %20.4 firoottan biyya alaa jiraniin, %15.3 hiriyyoottaniin, %10.9 daldaaltota biyya alaa jiraniin, %10.9 ejeensii hojjetaafi hojjechiisaa seera qabeessan, %7.4 immoo sababoota adda addaan akka tahe beekameera.

Osoo hin dhukkubsatiin yokaan mallattoo dhukkuba kami ofirratti hin argiin mana yaalaa deemanii of qorachiisuun dhukkuboota akkamii irraa nu baraaruu danda’aa? Hagamis barb aachisaadhaa?
Ilaalchi osoo hin dhukkubsatiin yaalamuu jedhu biyya keenya keessatti yeroo hedduu kan baratamaa hin taanee dha. 
Namoonni yeroo hedduu kan of qorachiisan yoo haalonni gargaraa isana dirqisiisan akka qacarrii hojiiwwan gargaraa, gara biyyoota biraa deemuu fi kkf yoo isaan mudatedha. 
Haa ta’u malee dhukkuboonni addunyaa kana irraa lubbuu namaa duguuguudhaan sadarka ol’aanaa qabatanii jiran akka dhiibbaa dhiigaa, dhukkuba sukkaaraa, istirookii, dhukkuba onnee baay’inaan osoo mallattoo hin argisiisiin qaama namaa erga miidhanii booda kan mul’atan. 
Dhukkuboota akkasii kana kan ofirratti beekuu dandeenyu fi ofirraa ittisuu dandeenyu yoo osoo hin dhukkubsatiin mana yaalaa yokaan kilinika dhuunfaa gargaraa deemnee of qorachiifne qofa.
Barteen yokaan amalli osoo hin dhukkubsatiin dhukkuboota akkasii of qorachiisuu biyya keenya keessatti maal fakkaata kan jedhuuf deebii dhuunfaama keenya irraa kaanee ilaaluu dandeenya.  
Yeroo hedduu biyya keenya keessatti osoo hin dhukkubsatiin of qorachiisuu miti, yoo mallattoon dhukkubaa namatti dhaga’ame illee ariitiidhaan dafanii mana yaalaa deemuun baratamaa miti. 
“Xiqqoo turtee na dhiifti” jedhanii obsuun waanuma baratamaadha. 
Rakkoon maallaqaa, manni yaalaa bakka barbaadanitti argamuu dhabuun, mana yaalaa deemaniis meeshaalee gargaraa mana yaalaa keessaa dhabuun akkuma jirutti ta’ee amma kan kaasuu barbaanne waa’ee mala fayyuummaa ofiif yaadanii mana yaalaa deemuuti. 
Kanaaf waanti godhamuu qabu akkasi, mallattoon dhukkubaa yoo namatti dhaga’amu dafanii mana yaalaa deemuun dhukkubni osoo namatti hin cimiin yoo argame, lubbuu ofii baraaruuf akkasumas baasii garmalee dhukkubni kun namatti cimee nama baasisu irraa baraaramuuf hedduu nama gargaara. 
Dabalataan mallattoo dhukkubaa kamiyyuu osoo ofirratti hin argiin of qorachiisuun ammoo dhukkuboota lubbuu galaafatan hedduun argamanii akka yaalaman nama gargaara. 
Fakkeenyumaaf akka qorannoon tokko tokko ibsanitti biyya keenya keessatti namoonni ga’eessota ta’an haga dhibbeentaa 15% ta’an dhiibbaa dhiigaa qabu jedhamee yaadama.
Kanneen keessaa kan dhiibbaa dhiigaa akka qaban beekamee qoricha fudhatan hedduu xiqqoodha. 
Kana malees warrumti dhiibbaa dhiigaa akka qaban baranii qoricha fudhatan illee dhiibbaa dhiigaa qabaachuun isaaniii kan baramu sababa dhukkuba biraaf mana yaalaa deemanii dhiibbaan dhiigaa isaanii achumaan safaramuudhaan malee, ofiin of qorachiianii miti. 
Akkasuma dhukkubni sukkaaraa hawaasa keessa haga dhibbeentaa 10% kan ta’u yoo ta’u, dhukkuba sukkaaraa kan ofirratti baru garuu namni erga dhukkubsatee mana yaalaa deemee booda. 
Kun ammoo erga dhukkubni sukkaaraa kalee, onnee, ijaa fi qaamota biraa illee hedduu booda waan ta’eef faayidaan yaala isaa irraa argamu hedduu gadi bu’aadha. 
Akka saayinsiin fayyaa jedhutti ammoo akkuma kana dura kaafne namoonni haala armaan gadii keessatti argaman dhukkuba sukkaaraaf qoratamuu qabu: namoota ulfaatinni isaanii olka’aa ta’e ykn BMI isaanii 25 kg/m2 ol ta’e fi kanneen sochii qaamaa kan hin tasifne, fira dhiigaa dhiyoo (kan akkka haadha, abbaa, obbolaa fi kkf) yoo kan dhukkuba sukkaaraa qaban ta’e, dhukkuboota sirna onnee fi hidda dhiigaa beekame kan qabu/qabdu yoo taate, dhukkuba dhiibbaa dhiigaa akkasumas, dhukkuba garmalee olka’uu cooma ykn koolesteroolii (hypercholesterolemia) qaamaa kan qabu/qabdu. 
Namoota umriin isaanii wagga 45 ga’e ammoo hunduu qoratamuu qabu, yoo bilisa ta’anis wagga sadi, sadiin itti deebanii ilaalamuu qabu. 
Akkasumas dubartii yeroo ulfaa dhukkuba sukkaaraa yeroo ulfaan qabamtee turte, yoo xiqqaate wagga sadi sadiin qoratamuu qabdi.
Akkasuma illee dhukkuboota daddarboo ta’an keessumaa ammoo dhukkuba vaayiresii tiruu gosa B fi Vaayiresii tiruu gosa C qoratamanii of beekuun faayidaa guddaa qaba. 
Vaayiresoonnii kun biyya keenya keessatti argama baay’ee ol’aanaa ta’e kan qabanii fi keessumaa vaayiresiin tiruu gosa ‘B’ haga dhibbeentaa 8% ga’a jedhamee yaadama. 
Vaayiresiin kun HIV caalaatti qunnaamtii saalaan daddarba, walqunnaamtii saalaan alatti illee waltuttuqqaa mana keessaa yeroo dheeraan illee carraan darbuu isaa olka’aadha. 
Kanaaf yoo qoratamnee ofbeekne irraa kan hafe, vayireesii kanarraa biisa jedhanii yaaduun baay’ee ulfaataadha. 
Vaayiresoonni kun yoo osoo hin qoratamiin qaama keessa yeroo dheeraaf turan, tiruu namaa dadhabsiisuun akkasumas Kaanserii tiruu nama qabsiisuun lubbuu namaa galafaatu. 
Namoonni hedduun akka vaayiresiin kun qaama isaanii keessa jiru kan baran erga tiruun isaanii miidhamee booda, kun ammoo tasuma ta’uu hin qabu. 
Yoo qoratamanii vaayiresiin tiruu qaama namaa keessatti aragame vayiresii tiruu gosa ‘B’f qorichha fudhachuudhaan yeroo dheeraaf akka miidhaa namarraan hin geessifne gochuun ni danda’ama. 
Yoo kan vaayiresiin gosa ‘B’ kun kan nama keessa hin jirre ta’e ammoo talaallii isaa fudhachuudhaan sana booda akka namatti hin dabarre dhorkuun ni danda’ama. 
Vayireesiin tiruu gosa ‘C’ ammoo yoo kan nama keessatti argamu ta’e yaalamanii guutummaa guutuutti fayyuun ni danda’ama. 
Haa ta’uu garuu kana mara kan fayyadamaa ta’uu danda’an yoo qoratamanii of baran qofa.
Akkasumas namoonni umuriin isaanii wagga 18 ol ta’e dhiibbaa dhiigaa isaanii akka of qorachiisanii beekuu qaban ogeeyyin fayyaa biyyoota gargaraa ni gorsu, dhiibbaa dhiigaa ofqoratanii beekuun ammoo dhukkuboota dhiibbaa dhiigaa irraan dhufan mafra akka hambisu kaasnee jirra.
Dhukkuba sukkaaraa, dhukkuba vaayiresii tiruu, dhukkuba vaayiresii HIV, dhukkuba dhiibbaa dhiigaa akka fakeenyaatti haa kaafnu malee dhukkuboonni hedduun qoratamuudhaan irraa faayidaa argannu hedduutu jira.
qorannooleen dhukkuboota armaan olitti ibsaman kanaaf godhaman baay;ee salphaa fi bakka kamittuu argamuu kan danda’an akkasumas kaffaltiin isaanii hedduu xiqqaa kan ta’eedha. 
Kanaaf ergaan keenya, utuu qaamni keenya hin miidhamiin dhukkuboota irraa qoratamnee lubbuu keenyaaf gumaacha guddaa haa goonu kan jedhudha.

Wongeela Maarqoosii   1:1 - 45    
Jalqabi Oduu Gammadaa ka Yesuus Kiristoosii Ilma Waaqaa kana. 
Kitaaba Isaayaasii raagichaa keessatti, “Kunoo, Ani ergamaa kiyya ka karaa si'iif qopheessu si'iin dura erga. 
Lafa goomole'ee keessatti nami tokko, ‘Karaa Gootta'aa qopheessa'a; daandii inni irra ideemu qajeelcha'a!’ jedhaa iyya” jedhantee akkuma barreeffante, 
Yohaanniisiin cuuphaan lafa goomole'ee keessatti, “Cubbuu teessan irraa deebi'aatii, cuuphama'a! Waaqille cubbuu teessan isiniif hin araarama” jedhaa lallabaa dhufe.
Kolbaan biyya Yihuda'aatii fi qachaa Yerusaalemii martinuu gara Yohaannisii dhaqanee, cubbuu ifii dhugaa baasanee, laga Yordaanosiititti harka isaatitti cuuphamane. 
Yohaannis uffana rifeensa gaalaatiin dhowame uffatee, hidha ifiille teephaan hidhatee, awwannisaa fi damma hollaa nyaataa ture. 
Inni, “Ka ana caalu na duubaan dhufaara; ani gad jedhee hidhaa kophee isaalle hiiku'uuf nama te'uu moti.
Ani bisaaniin isin cuupha; inni ammoo Ayyaana Woyyichaan isin cuupha” jedhee lasse. 
Eegi san adoo hin turin Yesuus, qachaa Naaziretii ka Galiilaa keessatti dhaggamuu dhufee, laga Yordaanosiititti harka Yohaannisiititti cuuphame. 
Akkuma Yesuus bisaan keessaa bayeen, ol-gubbaan saaqantee, Ayyaanni Woyyichi saphaliisa fakkaatee dhufee isa irra bu'uun dhagge. 
Ol-gubbaa irraa, “Ati ilma kiyya ka ani jaaladhu; ani si'itti gammadeera” qoonqoon jettu dhage'ante. 
Yennuma san Ayyaanni Waaqaa aka Yesuus gara lafa goomolle'ee dhaqu tolche. 
Yesuus lafa goomolle'ee keessa guyyaa afurtama Seexanaan ataabamaa ture.
Achitti bineensotaan woliin ture; ergantooti Waaqalle isa tajaajilane. 
Yohaannisiin cuuphaan gara mana hidha'aa dabarfamee kennameen duuba, Yesuus gara Galiila'aa dhufee, Oduu Gammadaa ta Waaqa irraa dhutte lallabe. 
Inni, “Barri muummayeera, mootummaan waaqaa dhi'aatteerti, cubbuu irraa deebi'aatii Oduu Gammadaatitti dhugeeffadha'a!” jedhe.
Yesuus Abbaayaa Galiila'aa qarqaraan adoo dabaruu, guurtuu qurxummi'ii ka te'ane Simoonii fi Indiryaasiin obboleessi Simoonii caccoo tiyyoo Abbaaya'atti afanuun dhagge. 
Inni isaaniin, “Ana faana kowa'a! Ani guurtuu namaa isin tolcha” jedhe. [18] Isaanille yennuma san caccoota ifii achitti dhiisanee, isa faana deemane. 
Yesuus haga diqqoo ideemee, ilmaan Zabdeewoosii Yaaqoobii fi Yohaannis, hoboloo ifii keessatti caccoota ifii mimiidhaffatanuun dhagge. 
Inni akkuma dhaggeen isaan waame; isaanille abbaa ifii Zabdeewoos hojjattoota woliin hoboloo keessatti lakkisanee Yesuus faana deemane.
Yesuusii fi barattooti isaa gara qachaa Qifirnaahoomii dhaqane; guyyaa Sanbataa itti aanuu Yesuus Mana Waaqeffannaa Yihudootaa seenee barsiise. 
Yesuus akka barsiisota Seera Muuse'ee adoo hin te'in, akka nama baallii qabuu waan isaan barsiiseef worri barsiisiisa isaa dhage'ane maraa akka Inni itti barsiise jajane. 
Yennuma san namichi ayyaana hama'aan qabameeru tokko Mana Waaqeffannaa Yihudootaa seenee,
“Yesuusii nama Naaziretii, haajaa maan nu woliin qadda? 
Nu balleessiisaaaf dhuttee? Ani ebeluu keeti hin beeka; ati Woyyicha Waaqaa ti!” jedhe iyye.
Yesuus ayyaanaa hamaa'an “Cadhisi! Keessalle'ee bayi” jedhee xixe. 
Ayyaan hamaan sun namicha gajassisee, qoonqoo guddo'oon iyyee keessaa baye. 
Kolbaan martinuu guddoo maadeffattee, “Wonni akkasii kun maan? Kun barnoota haareya! 
ayyaanoota hamoota ajajiisaafille baallii qaba; isaanille isaaf hin ajajaman” jettee wol woliin dudubbatte. 
Gurri isaa adoo hin turin lafa Galiila'aa duudii keessatti addee maratti dhage'ame. 
Yesuus Mana Waaqeffannaa Yihudootaatii akkuma bayeen, Yaaqoobii fi Yohaannis woliin mana Simooniitii fi Indiryaasii dhaqe. 
Yenna inni achi gewu haat-sodda'aa ta Simoonii dhukkuba nafa o'isuun dhibantee irkatteetti; yoosuma dhibee isi'ii tana isatti himane. 
Yesuus itti dhikaatee, harka isi'ii qabee ol isii kaase; dhukkubi nafa o'isu sun isii lakkise; isiille isaanii areerte. 
Galgala san aduun seenteen duuba, worra dhibamanee fi worra durriisotaan qabamane maraa gara isaa fidane.
Kolbaan qachaa sanii martinuu balbala duratti wolitti qabante. 
Yesuus kolbaa hedduu ka dhukkuba adda addaatiin dhibante fayyise. 
durriisota hedduulle baase; ammoo durriisoti ebeluu isaa waan beekaneef, akka isaan waan tokkolle hin dubbanne dhoogge.
Barii halkaniin, boruun adoo hin diimatin Yesuus ka'ee, manaa gad bayee addee nami hin jirre dhaqee, achitti daadimate. 
Simoonii fi worri isa woliin turane ammoo Yesuus barbaassa bayane. 
Isaan yennaa isa dhaggane, “Namooti martinuu si barbaadiisatti jiran” jedhaneen. 
Yesuus ammoo, “Wonni Ani dhufeef lallabiisaaf waan te'eef, ka'aa gara olloota nu'utti aananuu dhandha, ani achille'etti lallabu'uu male” isaaniin jedhe.
Maarre, Yesuus lafa Galiila'aa maraa keessa deddeemee, manoottan waaqeffannaa Yihudootaa keessatti lallabee, durriisotalle baase. 
Namichi dhukkuba goga'aa farrisiisa'aan qabameeeru tokko gara Yesuusii dhufee, miilatti jigee, “Yoo fedha keeti te'e ana fayyisuu hin dandeetta” jedhee isa kadhate. 
Yesuus isaaf gaddee harka diriirfatee isa qabee, “Hin fedha, fayyi!” isaan jedhe.
Yennuma san dhukkubi goga'aa farrisiisaan namicha lakkisee, namichi fayye.
Achiin duba Yesuus namichaan, 
“Beekkadhu! Waan kana nama tokkolle'etti hin himin; ammoo dhaqiitii hayyichatti ifi mudhisi; akka ati fayyite, nami mara akka beekuuf, fayyuu keetiif, qodha Muuseen ajaje kenni!” jedhee, jabeessee, seeree, isa erge.
Namichi ammoo achii deemee, akkuma dhagge haasowee oduu biyyaan geye. Kanaaf Yesuus addee qoommi'iititti ture malee, qaaleyaan gara qacha'aa seenu'uuf hin dandeenne. Kolbaan ammoo addee maraa gara isaa dhutte. 
Dhufa Warra Ba'a Biiftuu
Bara mooticha Herodisitti, Yesus mandara Betlihem kutaa biyya Yihudaatti yommuu dhalate, kunoo, namoonni ogeeyyiin urjii lakkaa'an tokko ba'a-biiftuutii gara Yerusaalem dhufan.
Isaan, "Inni mootii Yihudootaa ta'ee dhalate eessa jira nuyi urjii isaa ba'a-biiftuutti arginee, isaaf sagaduu dhufneerra'o" jedhanii iyyaafatan.
Herodis mootichi kana dhaga'ee in raafame, Yerusaalem, guutuunis isaa wajjin in raafame.
Yommus inni luboota warra angafootaa fi barsiisota seeraa saba Yihudootaa keessaa walitti qabee, Masiihiin eessatti dhalachuuf akka jiru isaan gaafate. 
Isaan immoo, "Mandara Betlihem kutaa biyya Yihudaa keessatti in dhalata. Raajichaan caafamee, 6 'Ati yaa Betlihem ishee biyya Yihudaa keeessaa! Ati mandaroota gurguddoota Yihudaa hundumaa irra hin xinnaattu;
keessaa kan mo'u tokko saba koo Israa'eliin kan, bulchu in ba'a' kan jedhu jira" jedhan.
Ergasii Herodis jarreen ogeessota ofitti waamee, yeroo urjichi itti mul'ate isaan irraa hubatee in bare. 
Jaraan immoo, "Dhaqaatii waa'ee mucichaa hubadhaa qoraa! Anis dhaqee akkan sagaduufitti akkuma argitaniin immoo anatti himaa!" jedhee, Betlihemitti isaan erge. 
Kanaaf jarri waan mootichi jedhe erga dhaga'anii booddee karaa isaanii irra bu'an; kunoos urjiin isaan ba'a-biiftuutti arganii turan hamma iddoo mucichi ture sana irra ga'ee dhaabatutti isaan dura in adeeme. 
Jarri urjicha yommuu argan gammachuu sonaan guddaa in gammadan. 
Manatti lixaniis mucicha haadha isaa Maariyaamii wajjin argatanii, lafatti gad gombifamanii isaaf sagadan; qorxii isaaniis bananii, warqee, ixaanaa fi qumbii harka fuudhaa kennaniif. 
Gara Herodisitti akka hin deebineef abjuutti waan ajajamaniif, karaa biraatiin gara biyya isaaniitti deebi'uudhaaf sokkan.
Mucicha Fuudhanii Gibxitti Baqachuu Isaanii
Erga jarri biyya isaaniitti sokkanii immoo, kunoo, ergamaan gooftaa tokko abjuutti Yoseefitti mul'atee, "Ka'ii, mucichaa fi haadha isaa fudhadhuutii biyya Gibxiitti baqadhu! Herodis mucicha ajjeesuudhaaf waan barbaaduuf, hamma ani sitti himutti achuma turi!" ittiin jedhe.
Yoseef yommus ka'ee mucichaa, haadha isaas fudhatee halkaniin, biyya Gibxiitti in sokke. 
Hamma yeroo Herodis du'ettis achuma ture; kun waan Waaqayyo gooftaan afaan raajichaatiin, Ani biyya Gibxii ilma koo waame" jedhe dubbate haa raawwatamuuf ta'e.
Ijoolleen Baay'een Ajjeefamuu Isaanii
Warri ogeessonni sun akka isa gowwoomsan yommuu hubate Herodis baay'ee aare; akka yericha isa warra ogeessota sana irraa gaafatee barettis Betlihemii fi naannoo ishee hundumaa keessaa ijoollee dhiiraa waggaa lama guutan yookiis isaa gad kan ta'an hundumaa akka ajjeesaniif namoota in erge. 
Kanaanis dubbiin raajicha Ermiyaasiin dubbatame in raawwatame; 
innis,"Sagaleen Raamaatti dhaga'ame, sagalee boo'ichaa fi wawwaannaa ture;  Raahel ijoollee isheetiif boosse, isaan waan hin jirreef jajjabaachuu didde" isa jedhuu dha.
Biyya Gibxii Gara Naazireetitti Deebi'uu Isaanii
Yeroo Herodis du'etti garuu ergamaan gooftaa tokko biyya Gibxiitti abjuutti Yoseefitti mul'atee, 20 "Warri lubbuu mucichaa barbaadan du'aniiruutii, ka'ii, mucichaa fi haadha isaa fudhadhuutii biyya Israa'el dhaqi!" ittiin jedhe. 
Kana irratti inni ka'ee mucichaa fi haadha isaa fudhatee gara biyya Israa'el in dhaqe.
Arkelaawos qooda abbaa isaa Herodis Yihudaa irratti mo'uu isaa waan dhaga'eef garuu, Yoseef achi dhaquu in sodaate; abjuudhaanis gorfamee gara kutaa biyya Galiilaatti in sokke. 
Achis dhaqee, raajonni waa'ee Yesusiif, "Inni 'Naaziricha in jedhama" jedhanii kan dubbatan akka raawwatamuuf, mandara Naazireet jedhamtu tokko keessa jiraate.
Lallaba Yohannis Cuuphaa
Bara sanatti Yohannis cuuphaan sabatti mul'atee, lafa onaa biyya Yihudaatti labsee, 2 "Mootummaan waaqaa dhi'aateeraatii yaada garaa keessanii geddaradhaa!" jedhe. 
Isaayaas raajichi,"Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii haraa, daandii inni irra adeemus qajeelchaa"yommuu jedhe waa'ee namicha kanaaf dubbate.
Yohannis uffata rifeensa gaalaa irraa dha'ame uffatee, mudhii isaas teephaan hidhate; nyaanni isaa immoo hawaannisaa fi damma moggaa ture.
Yeroo sanatti warri Yerusaalem jiraatan, warri Yihudaa, warri kutaa biyya naanna'aa Yordaanos jiraatan hundinuu lafa Yohannis cuuphaan jirutti ba'an. 
Isaan kun cubbuu isaanii himachaa laga Yordaanositti isa of in cuuphsisu turan. 
Yohannis garuu Fariisotaa fi Saduqoota keessaa namoonni baay'een cuuphamuudhaaf gara isaa dhufuu isaanii yommuu arge, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise? 
Ammas yaada garaa geddarachuun keessan ija gaarii haa godhatu!
Abbaan keenya Abrahaamii dha jettanii kan galtan isinitti hin fakkaatin Waaqayyo dhagoota kanattii Abrahaamiif ijoollee kaasuu akka danda'u isinitti nan hima. 
Ammuma iyyuu qottoon hidda mukaa hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhee gorse.
Yohannisis itti fufee, "Yaada garaa keessanii geddarachuu keessaniif bishaaniin isin nan cuupha, inni ana booddee dhufu garuu ana irra in jabaata, anis kophee miilla isaatii illee baachuudhaaf nama ta'u miti; inni hafuura qulqulluudhaa fi ibiddaan isin in cuupha. 
Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedheen.
Cuuphamuu Yesus
Yesus yommus Yohannis cuuphaan akka isa cuuphuuf Galiilaadhaa Yordaanositti isa bira dhufe. 14 Yohannis garuu, "Siin cuuphamuun anaaf barbaachisa, ati immoo cuuphamuuf gara koo dhuftaa?" jedhee jabeessee isa ittise. 
Yesus garuu deebisee, "Waaqayyo duratti waan qajeelaa ta'e hundumaa akkasitti raawwachuun waan nuuf ta'uuf, amma ana ittisuu dhiisi!" jedheen; kana irratti Yohannis isa ittisuu dhiise. 
Yesus cuuphamee bishaanicha keessaa akkuma ba'een, kunoo, bantiiwwan waaqaa hundinuu [isaaf] banaman; achumaanis hafuurri Waaqayyoo akka gugeetti gad dhufee isa irra bu'uu isaa in arge. 
Kunoo, sagaleen immoo, "Inni kun ilma koo isa jaallatamaa dha, gammachuun koos isatti in raawwatama" jedhee waaqa irraa in dubbate.
Qoramuu Yesus
Ergasii Yesus Seexanaan qoramuudhaaf, hafuura qulqulluudhaan gara lafa onaatti geeffame. 2 Inni guyyaa afurtamaa fi halkan afurtamaaf erga soomee booddee beela'e. 
Yommus inni isa qoru dhufee, "Ati dhugumaan ilma Waaqayyoo yoo taate, dhagoonni kun buddeena akka ta'aniif abboomi!" ittiin jedhe. 
Yesus garuu deebisee, "Caaffata qulqullaa'aa keessatti 'Namni nyaata duwwaadhaan hin jiraatu, dubbii afaan Waaqayyoo keessaa ba'u hundumaan malee' kan jedhu caafameera" jedhe.
Seexanni ammoo gara mandara qulqullaa'aatti isa geessee, fittee guutuu mana qulqullummaa irras dhaabachiisee,
"Ati dhugumaan ilma Waaqayyoo yoo taate kana irraa gad of darbadhu, 'Inni ergamoota isaa siif in abbooma, miilli kee dhagaatti akka hin buunettis isaan harka isaanii irratti si in baatu'kan jedhu caafameera" ittiin jedhe.
Yesus garuu, "'Waaqayyo kee goofticha garmalee hin eeggatin' kan jedhus immoo caafameera" ittiin jedhe. 8 Ammas immoo Seexanni gaara dheeraa tokkotti ol isa baasee, mootummoota biyya lafaa hundumaa, ulfina isaaniis itti argisiisee, 
"Lafa dhooftee anaaf yoo sagadde, isaan kana hundumaa siif nan kenna" jedheen. 10 Yommus Yesus immoo, "Seexana nana, argaa koo duraa turi! 'Waaqayyo kee gooftichaaf jilbeenfattee sagadi isa duwwaafis hojjedhu!' kan jedhu caafameera" jedheen. 
Ergasii Seexanni isa dhiise, ergamoonni Waaqayyoos dhufanii isaaf in ergaman.
Yesus Galiilaa Keessatti Hojii Isaa Jalqabuu Isaa
Yohannis mana hidhaatti dabarfamee kennamuu isaa dhaga' ee, Yesus gara Galiilaatti in sokke. 13 Naazireetinis dhiisee gara kutaa biyya Zebuloonii fi Niftaalem dhaqee, Qifirnaahom mandara bishaan qarqaraa keessa jiraate. 
Kunis Isaayaas raajichaan kan dubbatame akka raawwatamuuf, 15 "Biyyi Zebuloon, biyyi Niftaalem, garri galaanaa, Yordaanos gamni,  
Galiilaan inni kan warra saba Waaqayyoo hin ta'inii, ulfina in argatu;  
sabni dukkana keessa jiraate, ifa guddaa isaa arge; warra gooftummaa du'aa fi gaadidduu du'aa jala jiraataniifis ifni in ba'e" jedhe. 
Yeroo sanaa jalqabee Yesus, "Mootummaan waaqaa waan dhi'aateef, yaada garaa keessanii geddaradhaa!" jedhee labsuutti ka'e.
Yesus Bartoota Warra Jalqabaa Arfan Waamuu Isaa
Yesus ciisa bishaan Galiilaa bukkee utuu deddeebi'uu obbolaa lamaan, Simoon isa Phexros jedhamuu fi Indriiyaas obboleessa isaa kiyyoo isaanii bishaanitti darbachuutti jiru iyyuu arge; isaan qurxummi-qabduu turan. 
Yesusis, "Na duukaa bu'aa! Anis nama kan walitti qabdan isin nan godhadha!" isaaniin jedhe, 
Achumaan isaan kiyyoota isaanii achitti dhiisanii isa duukaa bu'an. 
Inni achii adeemee obbolaa kan biraa lama, Yaaqoobii fi Yohannisin ilmaan Zabdewos, abbaa isaanii Zabdewosii wajjin bidiruu isaanii keessatti kiyyoota isaanii utuu tottolfatanii argee, isaan in waame. 
Achumaanis bidiruu isaanii, abbaa isaaniis dhiisanii isa duukaa in bu'an.
Yesus Barsiisuu Isaa Fi Dhukkubsatoota Fayyisuu Isaa
Yesusis guutummaa Galiilaa keessa naanna'ee, manneen sagadaa isaanii keessatti barsiisaa, wangeela mootummaa Waaqayyoo lallabaa, namootas dhukkubaa fi dhibee hundumaattii fayyisaa ture. 
Oduun isaas Sooriyaa hundumaatti dhaga'ame; yommus namoonni dhukkubsatoota isaanii, warra dhukkuba garaa garaatiin, waraansaanis dhiphatan, warra hafuurri hamaan itti gale, dhukkuba nama kuffisu kan qaban, dhagni isaanii gar tokko kan du'es hundumaa gara isaatti fidan; Innis isaan in fayyise. 
Kana irratti tuuti sonaan guddaan kutaa biyya Galiilaatii, mandaroota kurnanii, Yerusaalemii, kutaa biyya Yihudaatii, Yordaanos gamaas isa duukaa in bu'an.
Waa'ee Warra Gammadanii
Yesus namoota baay'ee sana argee gaaratti ol ba'e; erga inni taa'ees bartoonni isaa gara isaatti walitti qabaman.
Inni barsiisuma kanaan afaan isaa saaqqate;
"Karaa hafuuraatti hiyyeessota warri ta' an haa gammadan,mootummaan waaqaa kan isaanii ti. 
Warri garaan isaanii gadde haa gammadan, isaan jajjabina in argatu.
Warri garraamiin haa gammadan, isaan biyya isa abdachiifame in argatu. 
Warri waan qajeelaa akka midhaanii beela'anii, akka bishaanii dheebotan haa gammadan, isaan geessifachuuf jiru.
Warri namaaf oo'an haa gammadan, isaan oo'a in argatu. 
Warri yaadni garaa isaanii qullaa'oo haa gammadan, isaan Waaqayyoon in argu;
Warri nagaa buusan haa gammadan, isaan ijoollee Waaqayyoo in jedhamu.  
Warri qajeelummaadhaaf jedhanii ari'ataman haa gammadan, mootummaan waaqaa kanisaanii ti.
"Anaaf jedhanii namoonni yommuu isin arrabsan, yommuu isin ari'atan, (sobaan) waan hundumaa yommuu isin irratti dudubbatanis gammadaa! 
Isaan raajota warra isin duraa akkasuma ari'achaa turan; egaa yeroo hundumaa gammadaa ililchaa waaqa irratti gatiin keessan guddaa in ta'a" isaaniin jedhe.
Isin Soogidda, Ifas Jechuu Isaa
Yesus itti fufee, "Isin soogidda lafaa ti, soogiddi garuu miyaa yoo of keessaa dhabe maaliin deebi'ee miyeeffama ree? Gad baafamee gatamee namni irra ejjetee balleessa malee, homaa tokkoofuu waa'ee hin baasu. 
Isin ifa biyya lafaa ti, mandarri tulluu gubbaatti ijaarame dhokachuu hin danda'u. 
Homtinuu ibsaa qabsiisee guuboo jala hih kaa'u, baattuu ibsaa irra kaa'a malee; ibsichis mana keessa kan jiran hundumaaf in ibsa. 
Namoonni hojii keessan isa gaarii arganii, abbaa keessan isa waaqa irraaf ulfina akka kennaniif ifni keessan akkuma kanaatti namoota duratti haa ifu!" jedheen.
Waa'ee Seera Isa Karaa Musee Kennamee Barsiisuu Isaa
Yesus, "Seeraa fi barsiisa raajotaa diiguudhaaf waanan dhufe hin se'inaa, ani isaan raawwachuudhaafan dhufe malee, diiguudhaaf hin dhufne. 
Ani dhuguman isinitti hima, hamma waaqnii fi lafti badanitti seericha keessaa fidalli xinnaan tokko yookiis gar tokkoon fida1aa utuu fiixaan hin ba'in hin badu. 
Kanaafis namni abboommota hundumaa irra xinnaatan keessaa tokko diigee, diigamuu isaas namoota barsiisu, mootummaa waaqaa keessatti isa hundumaa irra xinnaatu in jedhama; 
namni abboommota kana eegee barsiisu garuu mootummaa waaqaa keessatti guddaa in jedhama. 
Ani isinittan hima, qajeelummaan keessan qajeelummaa warra barsiisota seeraatii fi Fariisotaa irra guddaa yoo caaluu dhaabaate, mootummaa waaqaatti gonkumaa hin galtan" isaaniin jedhe.
Waa'ee Dheekkamsaa
Yesus itti fufee, '''Hin ajjeesiin, namni yoo nama ajjeese abboota firdii duratti itti in faradama' jedhamee warra duriitti akka himame dhageessaniittu. 
Ani garuu isinittan hima, eenyu illee obboleessa isaatti yoo dheekkame abboota firdii duratti itti in faradama; obboleessa isaatiin 'Doofaa' yoo jedhe yaa'ii biyya seerraatu duratti itti infaradama; 
obboleessa isaatiin 'Raatuu' yoo jedhe ibidda qililleetti itti in faradama.
"Kennaa aarsaa, dhi'eessuudhaaf iddoo aarsaatti yoo fidde, iddoodhuma sanattis akka obboleessakee waa yakkitee yaada isaa miite, sitti in yaadatama ta'a. 
Kennaa aarsaa kee achuma iddoo aarsaa duratti dhiisiitii dhaqii obboleessa keetti dura araarami; kana booddee deebi'ii kennaa aarsaa kee dhi'eessi!
"Nama waan ittiin si hadheessu qabuu wajjin gara yaa'iitti utuu adeemtuu dafii isa firoomfadhu; kanaa achi inni si hadheessu sun abbaa firdiitti si kennata, abbaan firdii immoo eegduu mana hidhaatti si kenna, mana hidhaattis in galfamta. 
Egaa gatii si irra jiru hundumaa 1 of irraa hamma badduu baaftutti, matumaa manahidhaa sana keessaa akka ati hin baane dhuguman sitti hima" jedhe.
Waa'ee Ejjaa
Yesus, "'Hin ejjin' jedhamee akka himame dhageessaniittu. 
Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
Iji kee mirgaa cubbuu yoo si hojjechiise, isa of keessaa baasii gati; guutummaan dhagna keetii qililleetti darbatamuu mannaa, bu'aa dhagna keetii keessaa tokko dhabuu siif wayya. 
Harki kee mirgaa cubbuu yoo si hojjechiise, isa of irraa murii gati; guutummaan dhagna keetii qilillee dhaquu mannaa, bu'aa dhagna keetii keessaa tokko dhabuu sii wayya" jedhe.
Waa'ee Wal Hiikuu Haadha Manaa Fi Abbaa Manaa
Yesus itti fufee '''Namni haadha manaa isaa 'baasu caaffata ittiin ishee baasu haa kennuuf jedhamee himameera. 
Ani garuu isinittan hima, yoo isheen ejjite malee namni haadha manaa isaa baasu, akka isheen ejjitu in godha; namni dubartii gadhiifamte fuudhus in ejja" jedhe.
Waa'ee Kakaa
Yesus, "'Sobaan hin kakatin, waan gooftaadhaaf kakatte immoo fiixaan baasi!' jedhamee abbootatti akka himames immoo dhageessaniittu. 
Ani garuu isinittan hima, raawwattanii hin kakatinaa! Waaqaan hin kakatinaa" innoo teessoo waaqayyoo ti. 
Lafaanis hin kakatinaa, innoo ejjeta miilla isaa ti; Yerusaalemiinis hin kakatinaa, innoo mandara mooticha guddichaa ti. 
Mataa keetiinis hin kakatin, rifeensa tokko addeessuu yookiis gurraachessuu, hin dandeessu. 
Dubbii keessan keessatti eyyeen keessan eyyee haa ta'u, waawuun keessanis waawuu haa ta'u! Kana irraa kan hafe kan isa hamaa ti" jedhe.
Waa'ee Ijaa Baafannaa
Yesus itti fufee, "'Qooda ijaa, iji; qooda ilkaanii ilkaan haa kennamu!' jedhamee akka himame dhageessaniittu.
Ani garuu isinittan hima, isa hamaadhaan hin morkatinaa! Namni maddii kee isa mirgaa yoo si kabale, isa gara kaaniis itti qabi! 
Namni yaa'ii si irraa qabaatee qomee kee yoo si irraa fudhachuu barbaade, kootii kees dhiisiif. 
Namni tokko akka kiilo metrii tokkoo isa duukaa akka dhaqxuuf yoo si giddisiise, akka kiilo metrii lamaa duukaa dhaqi! 
Isa si kadhatuuf kenni, nama waa si irraa liqeeffachuu barbaaduttis dugda hin gatin!" jedhe.
Waa'ee Diinota Jaallachuu
Yesus, '''Fira kee jaalladhu, diina kees jibbi!' jedhamee akka himame dhageessaniittu. 
Ani garuu isinittan hima, diinota keessan jaalladhaa, warra is in ari’ataniifis kadhadhaa!
Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jal'ootaaf in roobsa. 
Warra isin jaallatan duwwaa yoo jaallattan gatii maalii argattu ree? Warri sodaa Waaqayyoo hin qabne iyyuu akkanuma in godhu mitii ree?
Obboloota keessan duwwaa ho'iftanii nagaa yoo gaafattan, warra kaan caalaa maalfaa gootu? Warri saba Waaqayyoo hin ta'in iyyuu akkanuma in godhu mitii ree? 
Egaa abbaan keessan inni waaqa irraa mudaa malee akkuma ta'e, isinis warra mudaa hin qabne ta'aa!" jedhe.
Waa'ee Arjummaa 
Yesus, "Namootatti mul'achuudhaaf jettanii tola keessan nama duratti akka hin goone of eeggadhaa! Kana yoo gootan garuu, abbaa keessan isa waaqa irraa gatii bin argattan.  
"Egaa akka warri of argisiiftuun namoota biratti galateeffamuudhaaf jedhanii, manneen sagadaa fi karaa keessatti godhan, ati yeroodhuma arjoomtu hundumaatti kana of duratti hin odeessifatin!
Dhuguman isinitti hima, isaan kun gatii isaanii argataniiru. 
Ati garuu yeroo arjoomtu, waan harki kee mirgaa godhu harki kee bitaa iyyuu hin beekin! 
Arjummaan kee dhoksaatti haa ta'u malee; abbaan kee inni dhoksaatti argu immoo gatii kee siif in kenna" jedhe.
Waa'ee Kadhataa
Yesus itti fufee, "Yeroodhuma kadhattanis akka warra of argisiisanii hin ta'inaa! Isaan namootatti mul'achuudhaaf manneen sagadaa keessaa fi walga'ii karaa gurguddaa irra dhaabatanii kadhachuu in jaallatu; ani dhugum an isinitti hima, isaan gatii isanii fudhataniiru.
Ati garuu yeroodhuma kadhattu mana keetti ol gali, balbala cufadhu, abbaa kee isa iddoo dhoksaa sana jiru kadhadhu! Abbaan kee inni dhoksaatti argus gatii kee siif in kenna.
"Yeroo kadhattanis akka warra saba Waaqayyoo hin ta'inii, dubbii waa'ee hin baafne keessa hin deddeebi'inaa! Baay'ina dubbii isaaniitiif waan isaaniif dhaga'amu isaanitti fakkaata. 
Akka isaanii hin ta'inaa! Abbaan keessan, utuudhuma isin hin himatin iyyuu waan isiniif barbaachisu in beeka.
"Egaa yommuu kadhattan, 'Yaa isa waaqa irra jirtu abbaa keenyaa! Maqaan kee qulqulluu ta'ee haa eegamu; 
mootummaan kee haa dhufu, jaalalli kee waaqa irratti akka ta'u, akkasuma immoo lafa irratti haa ta'u!
Soora har'aa bor nu barbaachisu "har'a nuuf kenni! 
Akkuma nuyi warra nu yakkaniif dhiifne, yakka keenyas nuuf dhiisi!
Qoramattis nu hin galchin, hamaa nu oolchi malee; [mootummaan, humni, ulfinnis baruma baraan kan kee ti.Ameen!] jedhaa!  
"Namootaaf irra-daddarbaa isaanii yoo dhiiftaniif, abbaan keessan inni waaqa irraa immoo isiniif in dhiisa.
Garuu isin namootaaf yoo dhiisuufii baattan, abbaan keessan immoo irra daddarbaa keessan isiniif hin dhiisu" jedhe.
Waa'ee Soomii
Yesus, "Yeroodhuma soomtanitti immoo, akka warra of argisiiftuu nyaara keessan hin guurinaa! Isaan soomuun isaanii namootatti akka mul'atutti, fuula isaanii in boosomsu; dhuguman isinitti hima, isaan gatii isaanii fudhafaniiru. 
Ati garuu yeroodhuma soomtutti, mataa kee dibadhu, fuula kees dhiqadhu!
Soomuun kee abbaa kee isa wanta dhoksaatti hojjetamu hundumaa argutti malee, namota duratti akka hin mul'anne godhi! Abbaan kee inni wanta dhoksaatti hojjetamu hundumaa argu immoo gatii siif in kenna" jedne.
Badhaadhummaa Waaqa Irraa
Yesus ammoo, "Badhaadhummaa ofii keessaniif lafa irratti iddoo bilii fi daana'oon nyaatutti, hattuunis cabsitee iddoo hattutti, walitti hin qabatinaa! 
Garuu badhaadhummaa ofii keessaniif waaqa irratti iddoo biliin yookiis daana'oon hin nyaannetti, hattuunis cabsitee iddoo hin hannetti walitti qabadhaa! 
Garaan kee lafa badhaadhummaan kee jirutti hidhama” jedhe.
Ibsaa Dhagnaa
Yesus, "Iji ibsaa dhagnaa ti; iji kee fayyaa guutuu yoo ta'e, dhagni kee hundinuu ifaa in ta'a. 
Iji kee dhukkubsataa yoo ta'e garuu dhagni kee hundinuu dukkanaa'aa in ta'a; egaa ibsaan sitti jiru dukkana erga ta'ee, dukkanichi hammam haa guddatu ree!" jedhe.
Waaqayyoo Fi Qabeenya Namaa
Yesus itti fufee, "Eenyu illee gooftolii lamaaf hojjechuu hin danda'u, isa tokko jibbee isa kaan jaallachuu, isa tokkoof of kennee isa kaan tuffachuu dha malee; isinis akkasuma Waaqayyoo fi horiidhaaf hojjechuu hin dandeessan. 
"Kanaafis ani isinittan hima; waa'ee jireenya keessaniif, waan nyaattanii fi [waan dhugdaniif], yookiis dhagna keessaniif waan uffattaniif hin yaadda'inaa! Jireenyi nyaata irra, dhagnis uffata irra guddaa in caala mitii ree?
Simbirroota qilleensa keessa balali'an ilaalaa isaan hin facaasan hin haamanis gombisaattis hin galchan; garuu abbaan keessan inni waaqa irraa isaan in soora. Egaa isin immoo isaan irra guddaa hin caaltanii ree?
Isin keessaa namni tokko hammam yaadda'u illee, bara jireenya isaatiitti yeroo gabaabaa2 dabalachuu kan danda'u jiraa ree? 
Waa'ee uffataa immoo maaliif yaaddoftu ree? Mee daraaronni bakkee attamitti akka biqilanii guddatan ilaalaa! Isaan hin soqan hin fo'anis.
Haa ta'u iyyuu malee, Solomoon mootichi inni ulfina guddaa qaba ture illee, isaan kana keessaa hamma isa tokkoo akka hin uffatin isinittan hima, 
Egaa Waaqayyo biqiltuu har'a bakkeetti argamee, bor ibiddatti naqamutti akkana bareechee itti uffisa erga ta'ee, isinitti guddaa caalchisee hin uffisuu ree? Isin warra amantiin itti hir'atuu dha malee.
"Kanaafis isin 'Maal nyaanna?' yookiis 'Maal dhugna?' yookiis 'Maal uffanna?' jettanii hin yaadda'inaa! 
Warri saba Waaqayyoo hin ta'in yaada isaanii isaan kanatti hidhanii jiru'o; isaan kun hundinuu isiniif barbaachisoo akka ta'an garuu abbaan keessan inni waaqa irraa in beeka.
Duraan dursitanii yaada keessan mootummaa Waaqayyoo fi qajeelummaa isaa barbaaduutti hidhaa! Kana malees kan barbaachisu hundinuu immoo isiniif in kennama. 
Waa'ee boriifis hin yaadda'inaa, guyyaan borii ofii isaatiif iyyuu in yaadda'atao; rakkinni guyyaa sanaa duwwaan iyyuu guyyichaaf in ga'a" jedhe.
Waa'ee Namatti Faraduu Fi Waa'ee Isa Qulqullaa'aa Eeguu
Yesus, "Waaqayyo akka isinitti hin farannetti isin namatti hin faradinaa!
Firdiidhuma isin namatti faraddaniin isinittis in faradama; qodaa safaraa isin itti namaaf safartanitti isiniifis in safarama.
Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu? 
Yookiis attamitti obboleessa keetiin, 'Lakkii huuba ija kee keessaa siifan baasa' jetta ree? Kunoo, utubaanoo ija kee keessa jiraa!
Ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa keekeessa jiru, hubattee baasuu in dandeessa.  
"Foon aarsaadhaaf qulqullaa'e sarootaaf hin kenninaa! Callee keessan akka isaan hin dhidhiinnetti booyyee dura hin buusinaa! Isinumatti garagalanii isin in kukkutu'o" jedhe.
Waa'ee Dhimmanii Kadhachuu
Yesus itti fufee, "Kadhadhaa isiniif in kennamaa, barbaadaa in argattuu, balbala rukutaa isiniif in banama. 8 Kan kadhatu hundinuu in fudhata kan barbaadus in argata, balbala kan rukutuufis in banama.
Isin keessaa nama attamiitu ilmi isaa buddeena yoo isa kadhate dhagaa kennaafii ree? 10 Yookiis ilmi isaa qurxummii yoo kadhate, bofa kennaafii ree!
Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa keessaa immoo hammam isin caalaa warra isa kadhataniif waan gaggaarii kenna! 12 "Waanuma namoonni akka isiniif godhaniif jaallattan, isinis akkasuma isaaniif godhaa; seerrii fi raajonni isuma kana in barsiisu" jedhe.
Karra Isa Dhiphaa
Yesus, "Karra isa dhiphaadhaan ol galaa! Karaan gara badiisaatti geessu boochoo dha, karri isaas bal'aa dha; namoonni ittiin ol galan immoo baay'eedha. 
Karaan gara jireenyaatti geessu rakkoo dha, karri isaas dhiphaa dha, namoonni isa argatan muraasa" jedhe.
Muka Tokkoo Fi Ija Isaa
Yesus itti fufee, "Raajota sobduu irraa of eeggadhaa, isaan hoolaa fakkaachuudhaaf raroo hoolaa uffatanii gara keessan in dhufu; keessa isaaniitiin garuu yeeyyii butatanii dha. 16 Ija hojii isaaniitiin isaan in beektu; ija waynii baalaan-waraanteettii, harbuus kosorruuttii ciruu dandeessuu ree? 
Akkasumas mukti gaariin ija ba'eessa in godhata, mukti gadheenis ija hamaa in godhata. 
Mukti gaariin ija hamaa godhachuu, mukti gadheenis ija ba'eessa godhachuu hin danda'u. 
Mukti ija ba'eessa hin godhanne hundinuu in murama, ibiddattis in naqama. 20 Egaa ija hojii isaaniitiin isaan in beektu" jedhe.
Maqaadhumaaf Isa Duukaa Bu'uu
Yesus, "Jaalala abbaa koo isa waaqa irraa nama hojjetutu mootummaa waaqaatti gala malee, namni, 'Yaa gooftaa, yaa gooftaa' naan jechuu duwwaadhaan itti gala miti.
Guyyaa isa dhumaa sanatti namoonni baay'een, 'Yaa gooftaa, yaagooftaa, nuyi maqaa keetiin raajii dubbanneerra, maqaa keetiin hafuurota hamoota baafneerra, hojii aangoos maqaa keetiin baay'ee hojjenneerra mitii?' anaan jedhu. 
Ani immoo yeroo sanatti, 'Matumaa ani isin hin beeku, isin yaa warra hamaa hojjettanii, ija koo duraa badaa!' jedheen mul'inatti isaanitti hima" jedhe.
Mana Ijaartota Lamaan
Yesus, "Egaa namni dubbii koo dhaggeeffatee akka isaatti hojjetu hundinuu nama ogeessa mana isaa dhagaa irratti ijaarratetti in fakkeeffama.
Bokkaan roobee, lolaan lola'ee, qilleensis qilleensa'ee, manasanatti bu'an; manichi garuu hundeen isaa dhagaa irra dhaabamee waan tureef, hin jigne. 
Namni dubbii koo dhaggeeffatee akka isaatti hin hojjenne hundinuu garuu, nama gowwaa mana isaa hundee malee lafa cirrachaa irratti ijaarratetti in fakkeeffama. 
Bokkaan roobee, lolaan lola'ee, qilleensis qilleensa'ee, mana sanatti bu'an; manichis in jige; jiguun isaas badduu baasa ta'e" jedhe.
Yesus Akka Nama Aboo Qabuutti Barsiisuu Isaa
Yesus dubbii isaa kana dubbatee yommuu raawwate, namoonni na'anii barsiisa isaa in dinqisiifatan. 
Inni akka barsiisota seeraa warra kan isaanii utuu hin ta'in akka nama aboo qabuutti isaan in barsiisa ture.
Yesus Namicha Lamxaa'aa Qulleessuu Isaa
Yeroo Yesus gaara irraa gad bu'etti tuuti sonaan baay'een isa duukaa bu'an. 
Kunoo, namichi lamxaa'aan tokko gara isaa dhufee, fuula isaa durattis jilbeenfatee, "Yaa gooftaa! Fedha kee yoo ta'e na qulleessuu in dandeessa" jedheen. 
Yesus hiixatee qabee, "'Fedheera, qullaa'i!" jedheen; achumaanis lamxiin isaa isa irraa qullaa'e. 
Yesus, 'Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaatti haa mul'atuuf akka Museen abboometti kennaa kee dhi'eessi!" ittiin jedhe.
Yesus Naa'oo Angafa Dhibbaa Tokko Fayyisuu Isaa
Yommuu Yesus mandara Qifirnaahomitti galetti, angafni dhibbaa tokko gara isaa dhufee kadhatee, 
"Yaa gooftaa naa'oon koo dhagni isaa gartokko du'ee mana ciisee baay'ee dhiphachaa jira" jedhe. 
Yesus immoo,"Ani dhufee isa nan fayyisa" jedheen.
Angafni dhibbaa sun garuu deebisee, "Gooftaa! Bantii mana kootii jala lixuun kee anaaf hin ta'u, dubbii tokkicha duwwaa dubbadhu naa'oon koos in fayya. 
Anis immoo of irraa nama na abboomu qaba, loltuus of jalaa qaba; isa tokkoon dhaqi yoon jedhe in dhaqa, isa kaaniinis kottu yoon jedhe, in dhufa; naa'oo kootiin kana raawwadhu yoon jedhe, in raawwata" jedhe. 
Yesus kana yommuu dhaga'e dinqifatee warra isa duukaa jiraniin, "Dhuguman isiniin jedha, ani Israa'el keessatti illee eenyu biratti iyyuu amantii guddaa akkasii hin argine, 
Baay'een immoo ba'a-biiftuutii, lixa isheetiis dhufanii mootummaa waaqaa keessatti Abrahaam Yisihaqii fi Yaaqoobii wajjin maaddiitti akka taa'an ani isinittan hima.
Warri ijoollee mootummichaa ta'uudhaaf yaadaman garuu, dukkana isa alaatti in darbatamu; achitti namoonni in boo'u ilkaanis in qaru" jedhe. 
Yesus angafa dhibbaa sanaan immoo, "Dhaqi! Akkuma ati amantes siif haa ta'u" jedheen; naa'oon sunis yerottii sanatti fayye.
Yesus Dhukkubsatoota Baay'ee Fayyisuu Isaa
Yesus mana Phexros yommuu lixe, amaatiin Phexros dhukkuba dhagna-gubaadhaan dhukkubsattee, ciifti iyyuu arge. 
Inni immoo harka ishee qabee, dhagna-gubaan sunis ishee dhiifnaan, kaatee isaaf in ergamte.
Galgala sanas warra hafuurri hamaan keessa ture baay'ee gara isaatti fidan; inni immoo sagalee tokkoon hafuurota hamoota baase, warra dhukkubsatan hundumaa in fayyise. 
Kunis raajicha Isaayaasiin, "Inni waraansa keenya nu irraa fuudhe, dhukkuba keenyas baate" kan jedhame akka raawwatamuuf ta'e.
Attamitti Yesus Duukaa Bu'uu
Yesus tuuta sonaan baay'ee naannoo isaatti yommuu arge, gara gamaatti haa ce'aniif bartoota isaa abboome. 19 Barsiisaan seeraa tokko immoo gara isaatti as ba'ee, "Barsiisa! Garuma ati dhaqxutti si duukaan bu'a" jedheen. 
Yesus immoo, "Waangonni boolla qabu, simbirroonnis mann'ee qabu, ilmi namaa garuu lafa mataa isaa itti hirkifatu hin qabu" jedheen. 
Kan biraa tokko immoo bartoota keessaa, "Yaa gooftaa! Dura abbaa koo awwaalladhee akkan deebi'uuf sin kadhadha" ittiin jedhe. 
Yesus garuu, "Na duukaa bu'i! Warra du'anis dhiisi, du'aa isaanii haa awwaallatan" jedheen.
Yesus Qilleensa Jabaa Gab Gochuusaa
Yesus bidiruu yaabe, bartoonni isaas isaa wajjin adeeman. 
Kunoos qilleensi jabaan bishaanicha irratti ka'ee hamma dha'aan bishaanii bidiricha irra danbali'utti ga'e; Yesus garuu rafee ture. 
Bartoonni yommus gara isaatti dhi'aatanii isa dammaqsanii, "Nu oolchi yaa gooftaa! Nu'oo dhumuuf' jedhan. 
Inni immoo deebisee, "Isin yaa warra amantii hir'uu, maaliif sodaattan?" isaaniin jedhe; yommusumas ka'ee qilleensichaa fi bishaanicha ifate; gabiin guddaan isaas in ta'e. 
Kana irratti namoonni na'anii dinqifachaa, "Kun nama attamii ti? Qilleensii fi bishaan iyyuu in abboomamuuf' jedhan.
Yesus Hafuurota Hamoota Namoota Keessaa Baasuu Isaa
Yesus bishaanicha gama ce'ee gara biyya Gadaraa3 yommuu dhufe, namoonni hafuuronni hamoonni keessa turan lama awwaalota gidduudhaa ba'anii itti dhufan; isaan kun hamma namni karaa sana irra darbuu dadhabutti in sodaachisu turan.
Isaan immoo kunoo, caraananii, "Maal nuttii qabda? Maaltus dhimma keenya keessa si buuse, yaa ilma Waaqayyoo? Yeroon utuu hin ga'in nu dhiphisuu dhuftee ree?" jedhan! 
Xinnoo isaan irraa fagaataniis hoomaan booyyee bobba'anii jiru turan.
Hafuuronni hamoonni sun, "Yoo gad nu baafte, gara hoomaa booyyee sana keessatti nu ergi!" jedhanii isa kadhatan. 
Inni "Dhaqaa!" isaaniin jennaan, jara keessaa ba'anii booyyota sanatti galan; yommusumas hoomaan booyyee sun guutummaatti hallayyaa irraa gara ciisa bishaaniitti gad konkolaatanii dhuman. 
Warri booyyee eeganis baqatanii, mandaratti galanii waan hundumaa, waan warra hafuuronni hamoonni keessa turaniif ta'es in odeessan. 
Yommus mandarri sun guutummaatti Yesusin arguudhaaf gad ba'e; yeroo isa arganis kutaa biyya isaanii dhiisee akka adeemuuf isa, kadhatan.
Yesus Namicha Dhagni Isaa Gar Tokko Du'e Fayyisuu IsaaYesus bidiruu yaabbatee bishaanicha ce'ee gara mandara isaa dhufe. 
Kunoo, jarreen tokko nama dhagni isaa gar tokko du'e siree irra ciibsanii gara isaa fidan; Yesus amantii jarreen kanaa yommuu arge, namicha isa dhagni isaa gar tokko du'een, "Ilma koo jabaadhu! Cubbuun kee hundinuu siif dhiifameera" jedhe. 
Kana irratti barsiisota seeraa keessaa kaan, "Namni kun Waaqayyoon arrabsa" jedhanii garaa isaaniitti dubbatan. 
Yesus garuu yaada isaanii beekee, "Maaliif garaa keessan keessatti hamaa yaaddu? 
Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu? 
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo, "Ka'iitii siree kee fudhadhuu mana keetti gali!" jedhe. 
Namichi yommus ka'ee mana isaatti gale. 8 Namoonni kana yommuu argan in na'an, Waaqayyo isa aboo akkasii namootaaf kenneefis hooqubaa dhi'eessan.
Waamamuu Maatewos
Yesus achii ka'ee utuu darbuu, nama Maatewos jedhamu tokko, utuu inni iddoo qaraxaa taa'uu argee, "Na duukaa bu'i!" jedheen. Maatewos yommus ka'ee, duukaa in bu'e. 
Kana booddee immoo Yesus mana namichaatti maaddiitti taa'e; kunoos qaraxxoonnii fi warri akka seeraatti hin jiraanne baay'een dhufanii Yesusii fi bartoota isaa wajjin maaddiitti taa'an. 
Warri Fariisotaa garuu kana yommuu argan bartoota isaatiin, "Maaliif barsiisaan keessan warra qaraxxuudhaa fi warra akka seeraatti hin jiraannee wajjin nyaata?" jedhan. 
Yesus garuu kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee; 
inni 'Gara-laafinan barbaada malee aarsaa miti' jedhu maalitti akka hiikamu dhaqaa baraa! Anoo warra gara-qajeelota waamuu hin dhufne, warra cubbamoota waamuufan dhufe malee" jedhe.
Gaaffli Waa'ee Soomii
Gaaf tokko bartoonni Yohannis gara Yesus dhufanii, "Nuyii fi Fariisonni maaliif soomna? Bartoonni kee immoo maaliif hin sooman?" jedhaniin. 
Yesus deebisee, "Dhirsi misirroo hamma isaan bira jirutti warri cidhaa gadduu danda'uu ree? Guyyoonni dhirsi misirroo itti isaan duraa fudhatamu dhufuuf jiru; isaan yeroo sanatti in soomu.
"Homtinuu erbee haaraa takkaa , hin miicamin uffata moofaa irratti hin erbu; erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu ta'a. 
Akkanuma immoo daadhii waynii haaraa qodaa bososaatti hin naqan; kana yoo godhan, qodichi in dho'a, daadhichi in dhangala'a, qodichis in bada. 
Daadhii waynii haaraa qodaa jabaatti in naqu malee; daadhichis qodichis akkasitti in oolu" isaaniin jedhe.
Intala Namicha Tokkoo Fi Dubartii Ishee Uffata Yesus Tuqxe
Yesus utuu kana isaanitti dubbachaa jiruu, kunoo, warra geggeessituu keessaa tokko dhufee isaaf sagadee, "Mucaan koo ammuma na duraa duute, ati garuu kottuutii harka kee ishee irra kaa'i, isheenis deebitee in jiraatti" jedhe. 
Kanaaf Yesus ka'ee bartoota isaa wajjin geggeessituu sana duukaa dhaqe. 
Kunoos gidduutti dubartiin waggaa kudha lamaaf dhiigni ishee dhaabachuu diduudhaan rakkachaa turte tokko, dugda duubaan dhuftee, shaashara uffata Yesus tuqxe. 
Isheen garaa isheetti, "Uffatuma Yesus duwwaa yoon tuqe nan fayya" jettee yaaddee turte. 
Yesus immoo garagalee ishee argee, "Jabaadhu intala koo, amantiin kee si fayyiseera" jedheen; dubartittiinis si'uma sana fayyite. 
Yesus mana geggeessituu sanaa bira yommuu ga'e, warra ulullee gaddaa afuufanii fi warra huursanii boo'an argee, 
"Asii adeemaa! Intalattiinoo hin duune rafuutti jirti malee" isaaniin jedhe. Isaan garuu itti kolfan. 
Namoonni erga gad baafamanii booddee,Yesus ol lixee harka intalattii qabe, isheenis in kaate. 
Oduun isaas naanna'aa kutaa biyya sanaa in ga'e.
Yesus Namoota Jaamaa Lama Fayyisuu Isaa
Yesus achii ka'ee utuu darbuu jaamonni lama isa duukaa adeemanii,"Yaa ilma Daawit nu maari!" jedhanii iyyan. 
Inni manatti o1 gallaan, namoonni jaamonni sun isatti dhi'aatan; yommus Yesus, "Kana gochuu akkan danda'u in amantuu ree?" ittiin jennaan, isaan immoo, "Eyyee yaa gooftaa" jedhaniin. 
Kana booddee ija isaanii qabee, "Egaa akkuma amantii keessanii isiniif haa ta'u!" jedheen. 30 Yommus iji isaanii in banaman; Yesus immoo, "Beekkadhaa, namni tokko illee kana akka hin dhageenye" jedhee jabeessee isaan abboome. 
Isaan garuu akkuma achii ba'aniin guutummaa biyya sanaatti waa'ee isaa odeessan.
Yesus Nama Arraba DidaaTokko Fayyisuu Isaa
Yeroo isaan achii ba'anitti jarreen tokko nama arrabni isaa dide, hafuurri hamaan keessa jiru tokko gara Yesus fidan. 33 Hafuurichi hamaan erga isa keessaa baafamees namichi arrabni isaa didaa ture in dubbate. 
Namoonnis raajeffachaa, "Wanti akkasii kun Israa'el keessatti takkaa hin argamne jedhan. 
Fariisonni garuu "Humna angafa Seexanootaatiin hafuurota hamoota in baasa" jedhan. 
Yesus Namootaaf Oo'uu Isaa
Yesus mandaroota hundumaa fi gandeen keessa naanna'ee manneen sagadaa isaanii keessatti barsiisaa, wangeela mootummaa Waaqayyoo himaa, dhukkubaa fi dhibee hundumaattiis fayyisaa ture. 
Inni namoota akka hoolota tiksee hin qabneetti bututanii, gatamanii turan sana yommuu arge isaaniif oo'e. 
Yommus bartoota isaatiin, "Midhaan sassaabamu baay'ee dha, hojjetoonni sassaaban garuu muraasa; 
egaa hojjetoota warra midhaan sassaaban itti haa yaafatuuf, abbaa midhaanichaa kadhadhaa!" jedhe.
Yesus Bartoota Kudha Lamaaniif Aboo Kennuu Isaa
Yesus bartoota isaa kudha lamaan ofitti waamee, hafuurota xuraa'ota akka baasaniif, dhukkubaa fi dhibee hundumaas akka fayyisaniif aboo isaaniif kenne. 
Maqaan ergamoota kudha lamaanii immoo kanatti fufee jira; inni duraa Simoon isa Phexros jedhamee moggaafame, Indriiyaas obboleessa Phexros, Yaaqoob ilma Zabdewos, Yohannis obboleessa Yaaqoob;
Filiphos, Bartolomewos, Toomaas, Maatewos isa qaraxa fuudhu,Yaaqoob ilma Alfewos, Taadewos; 4 Simoon isa "Hinaafticha" jedhamee beekame, Yihudaa nama biyya Keriyot isa dabarsee Yesusin kenne.
Yesus Bartoota Kudha Lamaan Erguu Isaa
Isaan kudha lamaan kana Yesus ergee, "Karaa saba Waaqayyoo warra hin ta'initti isin geessu irra hin gorinaa, mandara warra Samaariyaa tokko illees hin lixinaa! 
Kanaa mannaa gara warra akka hoolotaa karaa irraa goranii mana Israa'elii badanii dhaqaa! 
Akkuma dhaqxaniinis, 'Mootummaan waaqaa dhi'aateera' jedhaa lallabaa! 
Warra dhukkubsatoo fayyisaa, warra du'an kaasaa warra lamxaa'an qulleessaa hafuu'rota hamoota baasaa; gatii utuu itti hin baasin fudhattan, isinis gatii utuu itti hin baassisin kennaa! 
Adeemuudhaaf warqee, meetii yookiis sibiila diimaa gudunfachuu hin barbaadinaa;
karaadhaaf korojoo, qomee lama, kophee, ulees baachuu hin barbaadinaa; hojjetaan waan isa barbaachisu argachuun in ta'aaf. 
Mandara yookiis ganda kamitti illee yommuu galtan, nama ta'u barbaadaa, hamma iddoo sanaa adeemtanitti isa bira turaa! 
Manichatti yeroo lixxanis nagaa dhi'eessaa. 
Manichi kanaaf kan male yoo ta'e nagaan keessan isa irra haa buufatu, garuu yoo isaaf hin malle ta'e, nagaan keessan isiniif haa deebi'u. 
Eenyu illee yoo isin simuu dhaabaate, dubbii keessanis yoo dhaga'uu dhaabaate, manicha sanaa yookiis mandaricha sanaa yommuu baatan awwaara miilla keessan irraa dhadha'adhaa! 
Ani dhuguman isinitti hima, guyyaa firdiitti inni warra Sodoomii fi Gomoraatti faradamu kan warra mandara kanaa irra salphaa in ta'a" jedhe.
Ari'atamuu Dhufuuf Jiru
Yesus itti dabalee, "Kunoo, akka hoolota yeeyyii gidduu dhaqaniittan isin erga; egaa akka bofaa afshaala ta'aa, akka gugees garraamii ta'aa! 
Namoota irraa garuu of eeggadhaa! Yaa'iitti dabarsanii isinin kennu, manneen sagadaa isaanii keessattis isin in reebu. 
Isaanitti warra saba Waaqayyoo hin ta'inittis dhugaa ba'uudhaaf, anaaf jettanii fuula warra biyya bulchanii fi fuula moototaatti in geeffamtu. 
Yommuu dabarsanii isin kennan immoo akka itti dubbattan yookiis maal akka jettan hin yaadda'inaa; wanti isin dubbachuuf jirtan yeroo sanatti isiniifin kennama. 
Hafuura abbaa keessaniitu isin keessaa dubbata malee, isintu dubbata miti. 
"Obboleessi obboleessa, abbaanis ilma du'atti dabarsee in kenna; ijoolleenis warra isaanii irratti in ka'u, isaan in ajjeesus. 
Anaaf jettanii hundumaa biratti in jibbamtu; namni hamma dhumaatti rakkina obsu garuu in fayya. 
Mandara tokko keessaa yoo isin ari'atan, gara isa kaaniitti baqadhaa! Dhuguman isinitti hima, ilmi namaa hamma dhufutti mandaroota Israa'el hundumaa waliin hin geessan.
"Bartuun barsiisaa isaa gararraa miti, hojjetaanis isa isa hojjechiifatu gararraa miti. 
Bartudhaaf akka barsiisaa isaa ta'uun, hojjetaafis akka isa hojjechiifatuu ta'uun isa in ga'a; abbaa manaa 'Bi'el Zebul' jedhanii erga waamanii, warra mana isaatii immoo hammam caalchisanii maqaa gadheedhaan haa waaman ree!" jedhe.
Sodaachuun Kan Namaaf Ta'u
Yesus ammoo, "Egaa isaan hin sodaatinaa! Waan haguugamee jiru hundinuu in mul'ifama; waan dhoksaatti eegamaa jirus in beeksifama. 
Waan ani dukkana keessatti isinitti himu ifa guyyaa keessatti dhageessisaa, waan hasaasamee dhageessan lafa ol jedhaa irratti labsaa. 
Warra foon namaa ajjeesanii lubbuu garuu ajjeesuu hin dandeenye hin sodaatinaa! Kanaa mannaa isa lubbuu fi foon qilillee keessatti balleessuu danda'u sodaadhaa! 
Simbirroonni lama akka saantiima tokkootti in gurguramu mitii ree? Isaanuma keessaa iyyuu tokko ilIee yaada abbaa keessanii malee lafa hin bu'u;
isin garuu, rifeensi mataa keessanii hundinuu iyyuu lakkaa'amaa dha. 31 Kanaafis hin sodaatinaa! Isinoo simbirroota baay'ee irra guddaa in caaltu" jedhe.
Kristosin Amanachuu Yookiis Ganuu
Itti fufees Yesus, "Eenyu illee namoota duratti eenyu akkan ta'e dhugaa ba'ee yoo mul'ise, anis abbaa koo isa waaqa irra jiru duratti dhugaa nan ba'aaf. 
Eenyu illee namoota duratti yoo na gane garuu, anis immoo abbaa koo isa waaqa irra jiru duratti isa nan gana" jedhe.
Namoonni Waa'ee Yesusiif Wal Diduu Isaanii
Yesus ammoo, "Biyya lafaa irratti nagaa fiduudhaaf waanan dhufe isinitti hin fakkaatin; ani billaa fiduufan dhufe malee, nagaa fiduudhaaf hin dhufne. 
Ani nama tokko abbaa isaa wajjin, intala haadha ishee wajjin, haadha manaa ilmaa amaatii ishee wajjin walitti naquudhaaf dhufeera. 
Diinni nama tokkoos warra mana isaa keessaa in ta'u. 
Namni abbaa yookiis haadha ana caalaatti jaallatu, anaaf kan male miti; namni ilma yookiis intala ana caalaatti jaallatu, anaaf kan male miti. 
Namni fannoo isaa (isa anaaf jedhee ol fudhatu) baatee ana duukaa hinbuune anaaf kan male miti. 
Namni jireenya ofii isaatiif barbaaddatu jireenyi isaa isa duraa in fudhatama, namni anaaf jedhee jireenya isaa kennu immoo isa in argata" jedhe.
Gatii Namoonni Argatan
Yesus! "Namni isin simu ana simuu isaa ti, namni ana simus isa ana erge simuu isaa ti. 
Namni, raajii tokko raajii ta`uu isaatiif sime, gatii raajii tokkoo in argata; namni nama qajeelaa tokko qajeelaa ta'uu 'isaatiif simes, gatii nama qajeelaa tokkoo in argata. 
Dhuguman isinitti hima, eenyu illee isaan xixinnayyoo kana keessaa isa tokkoof, waan inni bartuu koo ta'eef, bishaan qabbanaa'aa willee tokko illee yoo kenne, gatii isaa hindhabu" jedhe.
Yaa ulfaataa fi jaallatamaa Tewofilos! Waa'ee dubbii nu gidduutti raawwatame kanaa namoonni baay'een odeessuu yaalaniiru . 
Kanas immoo qopheessuun isaanii akka warri jalqabaa jalqabanii duukaa turan, ija isaaniitiin kan argan, dubbichaafis kan hojjetan nutti dabarsanitti. 
Anis immoo dubbii kana jalqaba isaatii jalqabee, keessa lixee qoraa waanan tureef, tarreetti galchee siif caafuun gaarii fakkaatee anatti mul'ate. 
Kana gochuun koos, dubbiin sitti himame kun dhugaa dhaa fi amanamaa ta'uu isaa akka hubattuuf.
Dura Himamuu Dhaloota Yohannis Cuuphaa
Bara Herodis biyya Yihudaa bulchaa turetti, balbala lubootaa kutataa biiyaa keessaa lubni Zakaariyaas jedhamu tokko ture; haati manaa isaas sanyii lubootaa keessaa, maqaan ishees Elsaabex jedhama. 
Lachuun isaanii abboommii gooftaatii fi seera isaa raawwachaa fuula Waaqayyoo duratti jireenya qajeelaa jiraatan. 
Haa ta'u iyyuu malee, Elsaabex dhabduu waan turteef, dhala hin godhanne; lachanuu immoo lafa guuraniiru turan.
Darabeen balbala isaatii geenyaanis, gaaf tokko Zakaariyaas warra kaanii wajjin fuula Waaqayyoo duratti hojii lubummaa isaa hojjechuudhaaf dhi'aate. 
Akka amala hojii hirmaachuu isaaniitti Zakaariyaas aarsaa akka dhi'eessuuf, buufata mukaatiin irra buunaan, gara mana qulqullummaatti ol gale .
Yeroo aarsaa ixaanaa kanattis sabni baay'een alaa in kadhata ture.
Yommus ergamaan Waaqayyoo iddoo itti ixaanni aarfamu gara mirgaatiin dhaabatee, Zakaariyaasitti mul'ate. 
Zakaariyaas yommuu isa arge, na'ee sodaate. 
Ergamichi immoo itti dubbatee, "Yaa Zakaariyaas hin sodaatin! Waaqayyo kadhannaa kee dhaga'eera'o, Elsaabex haati manaa kee ilma siif in deessi, maqaaisaas Yohannis jettee in moggaafta. 
Ati guddaa in gammadda, dhalachuun isaas namoota baay'eetiif gammachuu in ta'a. 
Inni guddaa in ta'a, daadhii waynii yookiis dhugaatii macheessu hundumaa matumaa hin dhugu, garaa haadha isaatii jalqabees hafuura qulqulluudhaan in guutama. 
Saba Israa'el keessaas danuu garaWaaqayyo gooftaa isaaniitti deebisee isaan in fida. 
Inni hafuuraa fi humna Eliyaas raajichi qaba ture in argata; yaada abbootaatii fi kan ijoollotaa walitti deebisuudhaaf, kan warra hin abboomamnees gara warra tolootaatti harkisuudhaaf, saba isaa gooftaa isaaniitiif kan qophaa'an gochuudhaafis gooftaa dura in adeema" jedhe.
Zakaariyaas yommus ergamichaan, "Kun akka ta'u attamittan beeka? Anoo dulloomeera, haati manaakoos barri ishee darbeera" jedhe. 
Ergamichi immoo, "Ani Gabri'elii dha, fuuIa Waaqayyoo dura kanan dhaabadhu, misraachoo kana sitti himuudhaafan ergame. 
Ati garuu ergaa ani sitti hime yeroo isaatti isa raawwatamuuf jiru hin amanne; kanaafis hamma kun ta'utti arrabni kee didaa in ta'a" jedhee 
Sabni gad ba'uu Zakaariyaas eeggachaa ture sun, mana qulqullummaa keessa hamma kana waan inni tureef in dinqifate. 
Yommuu gadba'es inni dubbachuu dadhabnaan, mana qulqullummaa keessatti mul'ata argee akka ture hubatan; arrabni isaa didaa waan ta'eef, harka isaatiin milikkita duwwaa isaanii kennuu danda'e. 
Guyyoonni darabee isaa raawwatamnaan, Zakaariyaas gara mana isaatti deebi' e. 
Kana booddees haati manaa isaa Elsaabex ulfooftee, hamma ji'a shaniitti manaa hin baane turte. 
Isheen, "Kun hojii gooftaa ti amma gara booddeetti na yaadatee, namoota gidduutti ceephoo na irra ture ana irraa fageesse" jette.
Dura Himamuu Dhaloota Yesus
Elsaabex ulfooftee ji'a ja'affaatti, ergamichi Gabri'el Waaqayyo biraa kutaa biyya Galiilaa mandara Naazireet jedhamutti ergame.
Ergaan isaas gara durba Maariyaam jedhamtu tokkootti ture; isheen nama Yoseef jedhamu, sanyii Daawit keessaa dhalate tokkoof, kaadhimatamtee turte.
Ergamichi isheetti mul'atee,"Waaqayyo gooftaan sii wajjin jira'o, nagaan siif haa ta'u, yaa ayyaana-qabeettii!" ittiin jedhe. 
Maariyaam nagaa kana yommuu dhageesse, yaadaan dhiphattee, "Kun maal jechuu dha?" jettee of gaafatte. 
Yommus ergamichi isheedhaan, "Yaa Maariyaam, Waaqayyo biraa ayyaana argatteetta hin sodaatin! 
Kunoo, in ulfoofta ilmas in deessa, maqaa isaa immoo Yesus jedhii moggaasi!
Inni guddaa in ta'a ilma aabbaas jedhamee in waamama, Waaqayyo gooftaanis teessoo abaabilii isaa Daawit in kennaaf. 33 Mana Yaaqoob irratti bara baraan in mo'a, barri mootummaa isaas dhuma hin qabu" jedhe.
Maariyaam yommus, "Anoo amma illee durba, kun attamitti ta'uu danda'a?" jettee ergamicha gaafatte. 
Ergamichi immoo, "Hafuurri qulqulluun si irra in bu'a, humni aabbaas si golbooba, kanaafis mucichi si irraa dhalatu kun qulqulluudhaa fi ilma Waaqayyoo jedhamee in waamama . 
Kunoo, firri kee isheen sitti aantu Elsaabex, dhabduu jedhamaa kan turte, bara dulluma isheetti ilma godhachuudhaaf erga ulfooftee, ji'a ja'affaa ishee ti. 
Waaqayyoof wanti dadhabamu hin jiru" jedhee deebiseef.
Kana irratti Maariyaam, " Ani garbittiin gooftaa kunoo, asan jira, akka ati dubbatte anaaf haa ta'u!"jetteen. Kana booddee ergamichi iddoo dhufetti in deebi'e.
Maariyaam Elsaabexin Dubbisuu Ishee
Kana booddee utuu hin turin Maariyaam kaatee ariifattee baddaatti ol baatee, gara mandara Yihudaa dhaqxe. 
Mana Zakaariyaasitti ol galtee, Elsaabexin nagaa gaafatte. 
Yeroo Elsaabex nagaa Maariyaam dhageessetti, mucichi gammachuudhaan garaa ishee keessa burraaqe. Elsaabex yommus hafuura qulqulluudhaan in guutamte.
Sagalee ishee ol fudhattee dhageessiftees, "Ati dubartoota hundumaa irra eebbifamtuudha; mucaan ati garaatti baattus eebbifamaa dha.
"Amma garuu haati gooftaa kootii dhuftee akka na dubbiftuuf, ulfinni hammana ga'u eessaa anaaf ta'e? 44 Akkuma sagaleen nagaa kee gurra koo keessa bu'een, mucichi gammachuudhaan garaa koo keessa burraaqe. 
Abdiin gooftaan kenne akka raawwatamu beektee, kan amante, attam kan ayyaanomtee dha!" jette.
Faarfannaa Maariyaam
Maariyaam yommus,"Garaan koo gooftaa kootiif hooqubaa dhi'eessa; 47 hafuurri koos Waaqayyo fayyisaa kootti in ililcha. 
Inni gad deebii garbittii isaa yaadateera'o; egaa, ammaa jalqabee dhaloonni hundinuu ayyaana-qabeettii anaan jedhu.49 Waaqayyo inni danda'aan, waan guddaa anaaf godhe; maqaan isaa qulqulluu dha. 
Araarri isaa dhalootaa hamma dhalootaatti,warra isa sodaatan irratti. 51 Irree isaatiin aangoo isaa mul'ise; warra kooranis yaada garaa isaanii wajjin bittimse. 
Gooftota ol of qaban teessoo isaanii irraa isaan buuse; warra gad deebi'anis ol isaan kaase. 53 Warra beela'an waan gaariidhaan quufse; sooressota harka duwwaa isaan gad dhiise. 
Garbicha isaa Israa'elin gargaaruufis birmate; araara gochuudhaaf qopheesse, in yaadate; 55 abboota keenya isa abdachiise, Abrahaamii fi ijoollee, ijoollee isaatiifis bara baraan eege" jettee faarfatte. 
Maariyaam ji'a sadii kan ga'u Elsaabex bira turtee, kana booddee gara mana isheetti deebite.
Dhaloota Yohannis Cuuphaa
Elsaabex yeroon da'umsa ishee geenyaan, ilma deesse. 58 Olloonni isheetii fi firoonni Ishee araara guddaa gooftaan isheedhaaf buuse yommuu dhaga'an, ishee wajjin gammadan. 
Guyyaa saddeettaffaa isaatti mucicha dhagna qabuudhaaf warri dhufan, akka maqaa abbaa isaatti Zakaariyaas jedhanii moggaasuuf turan. 60 Haatiisaa EIsaabex garuu, "Waawuu, maqaanisaa Yohannis haa jedhamu malee" jettee didde. 
Isaan immoo, "Firoota kee keessaa maqaa kanaan tokko illee hin waamamne" jedhan. 62 Rakkannaanis mucicha eenyu jedhee waamuu akka fedhu abbaa isaa milikitaan gaafatan. 
Zakaartyaasis waan irratti caafu akka isaaf kennaniif gaafatee maqaan isaa Yohannis jedhama, jedhee caafnaan hundumti isaanii raajeffatan, 
Achumaan Zakaariyaas arrabni isaa hiikamnaan dubbachuu danda'e, hundumaa duras Waaqayyoon galateeffachuu jalqabe, 
Olloonni isaaniis hundinuu in na'an 'dubbiin kun baddaa Yihudaa guutummaatti dhaga'amee, bal'aattis dubbatame. 
Warri kana dhaga'an hundinuu immoo dubbicha garaatti qabatanii,"Mucaan kun maal ta'inna laata? Dhugumaan harki Waaqayyoo hamma ammaatti isaa wajjin ture" jechaa turan.
Raajii Zakaariyaas Dubbate
Zakaariyaas abbaan mucichaa hafuura qulqulluudhaan guutamee raajii dubbate; 68 "Waaqayyo gooftaan Israa'el, kan galateeffamuu dha, saba isaa furuudhaaf dhufe;
fayyisaa aango-qabeessas1 nuuf kaase, lataa garbicha isaa Daawit keessaa , 70 Afaan qulqulloota raajota isaatiin dubbachaa akka ture, bara durii duriitii jalqabee, 
harka diinota keenyaa akka nu oolchu, qabaa warra nu jibban hundumaa keessaas akka nu baasu; 72 abboota keenyaafis araara akka godhuuf, kakuu isaa isa qulqullaa'aa akka yaadatuuf; 
abbaa keenya Abrahaamiif isa dhaabe nuuf kennuudhaaf, kakuudhaan akka jabeesse; 74 harka diinota keenyaa nu ollchuudhaaf, nus sodaa malee akka isaaf hojjennu gochuudhaaf; 
qulqullummaa fi tolatti fuula isaa dura jiraachuudhaaf, bara jireenya keenya hundumaatti.
Ati immoo yaa mucaa nana, raajii aabbaa in jedhamta; karaa isaa qopheessuudhaaf fuula gooftaa dura in adeemta; 
beekumsa fayyinaa sabaWaaqayyoof kennuudhaaf dhiifamuu cubbuu isaaniis argachiisuudhaaf; 
Waaqayyo keenya, araara isaa isa oo'aan guuteen, barii fayyinaa nuuf bariisisa; 
warra dukkanaa fi gaaddisa du' aa keessatti argamanitti mul'achuudhaaf, miilla keenyas daandii nagaa irra geggeessuudhaaf” jedhe. 
Mucichi guddachaa, hubachaas in adeema ture; hamma guyyaa mul'inatti hojii isaa saba Israa'el keessatti jalqabettis, lafa onaa keessa in jiraata ture.
Dhaloota Yesus
Yeroo sanatti mootummaa warra Roomaa keessa kan jiraatan hundinuu akka caafamaniif, Awugusxos mooticha biraa abboommiin ba'e. 2 Caafamuun namaa kun isa jalqabaa ture; innis bara Qereenewos Sooriyaatti abbaa biyyaa turetti ta'e. 
Kanaaf namni hundinuu adduma addaan of caafsisuudhaaf gara mandara kutaa biyya itti dhalatee dhaqe.4 Yoseef sanyii mooticha Daawit keessaa waan tureef, Galiilaadhaa mandara Naazireetii ba'ee, Yihudaa keessaa Betlihem mandara Daawit ga'e. 
Kaadhima isaa Maariyaamii wajjin caafamuudhaaf dhaqe; isheen immoo ulfa turte. 6 Betlihem utuu jiraniis, yeroon Maariyaam itti deessu ga'e; 
angafa ilma ishee deessee, lafa bultii kara-deemtutii iddoo hin arganne waan turaniif, wayyaa itti martee, siree horiin keessaa nyaatu irra ciibsite.
Tiksootaa Fi Ergamoota Waaqayyoo
Tiksoonni tokko immoo naanna'aa sanaa bakkeetti halkan darabee dammaqanii, hoolota isaanii in eegu turan. 
Ergamaan Waaqayyoo dingata isaan dura dhaabatee, ifni surraa gooftichaas naannoo isaaniitti ibse; kana irratti isaan na'anii, guddaa sodaatan 
Ergamichi garuu, "Hin sodaatinaa! Kunoo, ani misraachoo gammachuu guddaa isinittan hima'o, kunis saba hundumaaf kan ta'uu dha. 
Har'a mandara Daawititti fayyisaan isiniif dhalateera; inni immoo Kristos goofticha. 
Milikkinni isaa immoo kana, mucaa wayyaan itti maramee siree horiin keessaa nyaatu irra ciisu in argitu" isaaniin jedhe.
Achumaanis kutata ergamoota Waaqayyoo keessaa baay'een ergamicha kanaa wajjin turan. 
Isaan immoo, "Hooqubaan Waaqayyoof waaqa gubbaatti, nagaanis namoota Waaqayyo itti gammaduuf, lafa irratti" jedhanii Waaqayyoon in faarfatu turan.
Ergamoonni Waaqayyoo isaan biraa deebi'anii gara waaqaatti erga ol ba'anii tiksoonni, "Kottaa Betlihem in dhaqnaa, dubbii achitti ta'e, Waaqayyo nutti beeksise kanas in ilaallaa" waliin jedhan. 
Ariifachaa yommuu dhaqan Maariyaamii fi Yoseefin, mucichas, siree horiin keessaa nyaatu irra ciisee argatan. 
Tiksoonni sun mucicha yommuu argan, waan ergamoonni Waaqayyoo waa'ee isaaf isaanitti himan hundumaa mul'isan. 
Warri dhaga'an hundinuu immoo waan tiksoonni isaanitti himanitti baay'ee dinqifatan. 19 Maariyaam garuu dubbii kana hundumaa garaatti qabattee, itti yaaddi turte. 
Tiksoonni sun, isa ergamoonni Waaqayyoo itti himan hundumaa dhaga'anii, akkuma itti dubbatametti ija isaaniitiin waan arganiif, Waaqayyoof hooqubaa dhi'eessaa galateeffachaas gara iddoo isaaniitti deebi'an.
Maqaa Moggaafamuu Yesus
Guyyaan saddeettaffaan erga darbee mucicha dhagna qabuun in ga'e; akkuma ergamaan Waaqayyoo utuu isheen hin ulfaa'in dura, haadha isaatti himee turetti maqaa isaa "Yesus" jedhan.
Mana Qulqullummaatti Geeffamuu Yesus
Akka seera Museen abboometti yeroon qullaa'ummaa isaanii geenyaan, Waaqayyo gooftaa duratti isa dhi'eessuudhaaf, mucicha gara Yerusaalemitti fidan. 
Seera gooftichaa keessatti, "Dhiirri angafni karra saaqu hundinuu Waaqayyoof qulqullaa'ee addaan kan ba'ee dha" kan jedhu caafamee jira. 
Kana malees immoo akka seera gooftichaatti aarsaadhaaf, "Gugee horaa lama yookiis gugee sosookkee lama" dhi'eessuuf, isa fidan.
Bara sanatti namni maqaan isaa Simi'oon jedhamu tokko Yerusaalem ture; namni kun abboommii Waaqayyoo kan eege, Waaqayyoon sodaachaa kan jiraate, fayyina isa Israa'eliif dhufu kan eeggatu ture; hafuurri qulqulluunis isa irra boqotee ture. 
Kanaan duras fayyisaa gooftichaa isa abdachiifame utuu hin argin akka hin duune hafuura qulqulluudhaan isatti mul'ifamee ture. 
Amma immoo hafuura qulqulluudhaan geggeeffamee mana qulqullummaatti gale; Maariyaamii fi Yoseef akka seeraatti isaaf raawwachuudhaaf mucicha Yesusin mana qulqullummaatti ol galchan:
Yommus Simi'oon mucicha fuudhee, kaasuutti baatee Waaqayyoon galateeffatee, 29 "Egaa, yaa gooftaa, akkuma dubbattee turte garbicha kee nagaadhaan jireenya kanattii hiiki!
Fayyisuu kee ija kootiin argeera; 3
sabni hundinuu akka arguuf kan qopheessite, innis ifa; warra saba Waaqayyoo hin ta'initti akka mul'atuuf, saba kee Israa'eliifis ulfina akka ta'uuf" jedhe.
Abbaan mucichaa fi haati isaas waan Simi'oon waa'ee mucichaaf dubbate hundumaa in raajeffatan. 
Simi'oon yommus isaan eebbisee, Maariyaam haadha mucichaatiin immoo, "Kunoo, mucaan kun dhaabatee jira.
Saba Israa'el keessaa baay'een isatti gufatanii in kufu, baay'een immoo isaan in ka'u; akkasumas namoonni baay'een milikita dhaabatee jiru kanaan mormanii, irratti in dubbatu. 
Yaadni inni dhokataan garaa namoota baay'ee keessaa bakkeetti ba'ee akka mul'atuuf; si immoo gaddi akka billaa qaramaa onnee kee si waraana" jedhe.
Raajittiin Haannaa jedhamtu tokko, intala Faanu'el, gosa Aseer keessaa turte; isheen lafa guurteetti; durbummaa ishee booddee waggaa torba duwwaa abbaa manaa ishee wajjin jiraatte.
Abbaan manaa ishee irraa duunaan, hamma yeroo barri ishee waggaa saddeettamii afur guute sanatti haadha hiyyeessaa taatee jiraatte; 
yeroo yerootti soomaa, halkanii fi guyyaa kadhachaa, mana qulqullummaa keessaa utuu hin dhabamin Waaqayyoof sagadaa in hojjetti turte. 
Yeroo kanatti dhi'aattee, Waaqayyoon galateeffachaa warra furii Yerusaalem eeggatan hundumaatti waa'ee mucichaa dubbatte.
Naazireetitti Deebi'uu Isaanii
Yoseefii fi Maariyaam akka seera gooftaatti waan hojjetamu hundumaa erga raawwatanii, gara biyya Galiilaa gara mandara isaanii Naazireetitti deebi'an. 
Mucichi immoo guddachaa, jabaachaa, ogummaadhaanis guutaa adeeme; ayyaanni Waaqayyoos isa irra ture.
Mucichi Yesus Mana QulqulIummaa Keessatti
Abbaanii fi haati mucichaa wagguma waggaan ayyaana Faasikaa ayyaanessuudhaaf gara Yerusaalem in dhaqu turan. 42 Mucichi waggaa kudha lama yeroo guutetti, akkuma amala isaanii ayyaanichaaf ol ba'an. 
Ayyaanichi erga darbee gara mana isaaniitti yommuu deebi'anitti, mucichi Yesus Yerusaalemitti hafe; abbaan isaa fi haati isaa garuu akka inni biraa hafe hin beekne. 
Miiltoo wajjin waan jiru se'anii adeemsa guyyaa tokkoo erga adeemanii, firoota isaanii bira warra ijaan beekan biras in iyyaafatan. 
Dhabnaanis isa barbaaduuf Yerusaalemitti deebi'an. 
Guyyaa sadii booddee immoo mucicha mana qulqullummaa keessa, barsiisota gidduu taa'ee isaan utuu dhaggeeffatuu gaaffiis utuu isaan gaafatuu, argatan. 
Warri isa dhaggeeffatan hundinuu immoo hubannaa isaa fi deebii deddeebisuu isaatiif in dinqifatan. 
Abbaan isaa fi haati isaa achitti yommuu isa argan in rifatan; haati isaa yommus “ Yaa mucaa ko, maaliif akkana nu goote? Kunoo, abbaan kee anis baay'ee yaaddofnee si barbaadaa turre" jetteen. 
Mucichi immoo deebisee, "Maali, attamitti na barbaaddan? Mana abbaa koo keessatti argamuun akka ana irra jiru hin beektan turtanii?" isaaniin jedhe. 
Isaan garuu maal jechuu isaa akka ture hin hubanne. 
Kana booddee mucichi abbaa isaa fi haadha isaa wajjin Naazireetitti deebi'ee, isaaniif abboomamaas jiraate; haati isaa garuu dubbii kana hundumaa garaatti in qabatti turte. 
Yesus immoo Waaqayyoo fi namoota irraa ayyaana argachaa, namummaadhaa fi ogummaatti in guddata ture.
Lallaba Yohannis Cuuphaa
Xiberiyos mootichi mo'ee waggaa kudha shanaffaatti, Phonxos Philaaxos biyya Yihudaa bulche; Herodis immoo biyya Galiilaatti, Filiphos obboleessi isaa biyya Ixuriyaa fi Xiraakonixisitti, Lisaaniyaasis biyya Abiliinyaatti abboota biyyaa turan. 
Haannaasii fi Qayyaafaan angafoota lubootaa turan; bara sanatti Yohannis ilmi Zakaariyaas lafa onaa keessa utuu jiruu, sagaleen Waaqayyoo isa bira ga'e. 
Yohannis biyya naannoo Yordaanos keessa adeemee, "Cuuphamaa, yaada garaa geddarachuu keessan mul'isaa; Waaqayyos cubbuu keessan isiniif in balleessa" jedhee labse. 
Kunis macaafa Isaayaas raajichaa keessatti, "Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii haraa, daandii inni irra adeemus qajeelchaa. 
Dachaan hundinuu haa guutamu; tulluun, gaarris hundinuu haa kuffifamu; karaan jajal'aan haa qajeelfamu, wal caalaanis wal haa qixxeeffamu. 6 Namoonni hundinuu fayyisuu Waaqayyoo in argu" kan jedhu caafamee jira.
Akkuma kanaattis Yohannis, namoota cuuphamuudhaaf baay'atanii gara isaatti ba'an, gorsuutti ka'ee, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise? 
Ammas yaada garaa geddarachuun keessan ija gaarii haa godhatu! Abbaan keenya Abrahaamii dha jettanii of hin jabeessinaa; Waaqayyo, Abrahaamiif dhagoota kanattii ijoollee kaasuu akka danda'u isinittan hima. 
Ammuma iyyuu qottoon hidda muka hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhe.10 Kana irratti jarreen sun, "Egaa maal goonu ree?" jedhanii Yohannis in gaafatan. 
Inni immoo, "Uffata lama kan qabu kan hin qabneef haa kennu; nyaata kan qabu warra dhabaniin haa ga'u!" jedhee deebiseef.
Warri qaraxa fuudhan immoo cuuphamuudhaaf dhufanii, "Yaa barsiisaa, nu'oo maal goonu?" ittiin jennaan, 
Inni immoo, "Kan murame irra caalchiftanii hin fuudhinaa!" jedheen. 
Warri loltuunis, "Nu immoo maal goonu ree?" jedhanii gaafatan; inni immoo, "Giddisiiftanii horii nama tokko irraa illee hin fudhatinaa; sobaanis nama tokko iyyuu gara abbaa firdiitti hin geessinaa; qallabni keessan inni isin fudhattan isin haa ga'u!" jedheen.
Jarreen waa eeggachaa waan turaniif, Yohannis kun Kristos ta'inna laataa? jedhanii hundumti isaanii garaa isaaniitti gaafatan. 
Yohannis waan isaan yaadan kanaaf yommuu deebii hunduma isaaniitiif kennutti, "Ani bishaaniinan isin cuupha, garuu ana irra kan jabaatu hidhaa kophee isaatii illee hiikuudhaaf kanan hin taane dhufaa jira; inni hafuura qulqulluudhaa fi ibiddaan isin in cuupha. 
Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedhe barsiise.
Kana malees gorsa garaa garaa isaaniif kennaa wangeela jaratti lallabe. 
Yohannis Herodisiin abbaa biyyaa iyyuu balleessaa isaa itti mul'isee ifate; kunis Herodiyaas kan jedhamtu niitii obboleessa isaa Filiphos fuudhuu isaatiif, jal'ina inni raawwate hundumaatiifis ture. 
Herodis garuu hammina isaa ittuma dabalee, Yohannisin mana hidhaatti galche.
Cuuphamuu Yesus
Yeroo namoonni hundinuu cuuphamanitti, Yesusis in cuuphame; utuu inni kadhachuutti jiruus waaqni baname. 
Hafuurri qulqulluun bifa gugeetiin mul'atee jrra bu'e; sagaleenis waaqa irraa dubbatee, "Ati ilma koo isa jaallatamaa dha; gammachuun koos sitti in raawwatama" jedhe.
Hidda Dhaloota Yesus
Yesus hojii isaa yommuu jalqabe, dhalatee akka waggaa soddomaa ti; hidda dhaloota isaa yeroo lakkaa'anis ilma Yoseef jedhaniin; Yoseef ilma Elii, 
ilma Maataat, ilma Lewwii, ilma Malkii, ilma Yaanaayi, ilma Yoseef, 
ilma Maataatiyaas, ilma Amos, ilma Naahom, ilma Eslii, ilma Naagee, 
ilma Maa'at, ilma Maataatiyaas, ilma Seeme'i, ilma Yosee, ilma Yihudaa, 
ilma Yo'anaan, ilma Resaa, ilma Zarubaabel, ilma Salaati'el, ilma Nerii. 
Ilma Melkii, ilma Adii, ilma Qosaam, ilma Elmaadaam, ilma Eer,
ilma, Yoshu'aa, ilma Elii'ezaar, ilmaY ooraam, ilma Maataat, ilma Lewwii, 
ilma Simi'oon, ilma Yihudaa, ilma Yoseef, ilma Yoonaam, ilma Eliyaaqim, 
ilma Meleyaa, ilma Maayinaan, ilma Maaxaataa, ilma Naataan, ilma Daawit, 
ilma Iseyi, ilma Yoobeed, ilma Boaz, ilma Salmoon, ilma Nahasoon, 
ilma Aminaadaab, ilma Aaram, ilma Arnii, ilma Hesrom, ilma Faares, ilma Yihudaa, 
ilma Yaaqoob, ilma Yisihaq, ilma Abrahaam, ilma Taaraa, ilma Naahor, 
ilma Seruug, ilma Raagaawu, ilma Feleg, ilma Ebeer, ilma Shalaa, 
ilma Qaayinaam, ilma Arfaaksaad, ilma Seem, ilma Nohi, ilma Laamek, 
ilma Matusaalaa, ilma Henok, ilma Yaared, ilma Mahalalel, ilma Qaayinaan, 
ilma Enosh, ilma Sheet, ilma Addaam, ilma Waaqayyoo.
Qoramuu Yesus
Yesus hafuura qulqulluudhaan erga guutamee booddee Yordaanosii deebi'ee, hafuuruma sanaan lafa onaa keessa guyyaa afurtama geggeeffame, 2 Seexanaanis qoramaa ture.
Guyyaa sana hundaa homaa iyyuu hin nyaanne, dhuma guyyoota sanaattis in beela'e. 
Seexanichi yommus Yesusiin "Dhugumaan ilma Waaqayyoo yoo taate dhagaa kanaan buddeena ta'i jedhiitii abboomi!" jedhe. 
Yesus immoo deebiseefii, "Caaffata qulqullaa'aa keessatti, 'Namni nyaata duwwaadhaan hin jiraatu' kan jedhu caafameera" jedhe. 
Seexanichi itti aansee iddoo ol jedhaatti isa geessee, hamma liphsuu ijaatti mootummoota biyya lafaa guutummaatti isatti argisiise. 
Achumaan immoo, "Kana hundumaa irratti aboo siif nan kenna, ulfina isaaniis siif nan dabala, isaan kun hundinuu anatti dabarfamaniiru; anis immoo abbaa ani jaalladheef nan kenna. 
Kanaafis jilbeenfattee yoo anaaf sagadde hundinuu kan kee in ta'a" jedheen. 
Yesus immoo deebisee, "'Waaqayyo gooftaa keetiif jilbeenfattee sagadi, isa duwwaafis hojjedhu!' kan jedhu caafameera" jedheen. 
Seexanichi ammoo Yerusaalemitti isa geessee, fittee guutuu mana qulqullummaa irra isa dhaabachiisee, "Dhugumaan ilma Waaqayyoo yoo taate as irraa gad of darbadhu! 
'Dhimmanii akka si eeganiif ergamoota isaa siif in abbooma,
isaanis miilli kee dhagaatti akkah in buunetti harka isaanii irratti si baatu' kan jedhu caafameera" jedheen. 
Yesus yommus, '" Waaqayyoon gooftaa kee gar-malee hin eeggatin' jedhameera" jedhee deebiseef. 
Seexanichi immoo Yesusin karaa garaa garaatiin erga qoree, 'hamma yerootti isa biraa sokke.
Yesus Galiilaatti Hojii Isaa Jalqabuu Isaa
Kana booddee Yesus humna hafuura qulqulluutiin gara Galiilaatti deebi'e. Oduun isaas biyya naannoo sana jiru hundumaatti odeeffame. 
Innis manneen sagadaa isaaniitti in barsiisa, hundinuus isa in jaja ture.
Yesus Naazireetitti Tuffatamuu Isaa
Naazireet, lafa itti guddate dhufee, guyyaa Sanbatattis akkuma amala isaa mana sagadaa isaanii dhaqee, macaafa dubbisuudhaafis ka'e. 
Macaafa raajicha Isaayaas itti kenninaan maraama caafichaa diigee kutaa dubbiin kanatti fufee jiru itti caafame argatee dubbises.
Inni, "Hafuurri gooftichaa ana irra jira, sagalee misraachoo warra gadadamootti himuudhaaf na dibeera; warra booji'amanitti akka gad dhiifaman labsuudhaaf; warra jaamaniif agartuu isaanii deebisuudhaaf; warra cunqurfaman luba baasuudhaaf; 
waggaa ayyaana jaalala gooftaa labsuudhaaf na ergeera" kan jedhu ture.
Macaafichas maree, isa mana sagadaa sana keessa ergamutti kennee taa'e; warri mana sagadaa sana keessa turan hundinuus ija isaanii isa irratti irraanfatan. 
Yommus Yesus, "Kunoo, dubbiin macaafaa kun akkuma dhageessanitti har'a raawwatame" isaaniin jechuu jalqabe. 
Kana irratti hundinuu dhugaa galchaniifii, dubbii gaarii afaan isaa keessaa ba'utti dinqifachaa, "Kun ilma Yoseef miti moo?" jedhanii gaafatan. 
Inni immoo, "Yaa abbaa qorichaa, ofii kee fayyisi dura si irratti ilaallaa, jettanii anatti mammaaktanii, akka isa Qifirmaahomitti hojjechuu kee dhageenye, akkasuma biyya abbaa keettis hojjedhu naan jechuun keessan hin oolu" ittiin jedhe. 
Itti dabalees immoo, "Raajiin tokko illee biyya abbaa isaatti akka hin fudhatamne dhuguman isinitti hima. 
Bara Eliyaas raajichaatti yommuu waggaa sadii fi ji'a ja'a bokkaan bade, biyya sana hundumaattis beelli guddaan ta'e, haadhotiin hiyyeessaa baay'een Israa'el keessa akka turan dhugaa dha. 
Garuu Eliyaas gara haadha hiyyeessaa mandara Saraaphtaa, kutaa biyya Sidoon keessa jiraatutti malee, warra kaan keessaa gara tokkootti illee hin ergamne. 
Akkasumas bara Elsaa'i raajichaatti Israa'el keessa dhukkuba lamxii kan qaban namoota baay'eetu ture; garuu Na'amaan namicha Sooriyaa sana duwwaa malee, warra kaan keessaa tokko illee hin qulloofne" jedhe. 
Mana sagadaa keessa kan turan hundinuu kana dubbachuu isaa yommuu dhaga'an, baay'ee isatti aaran. 
Kanaafis ka'anii Yesusin daddarbachaa, gara gubbee gaara mandarri isaanii irratti ijaarametti ol isa baasan; kana gochuun isaaniis fittee sana irraa ha'anii, gad isa darbachuudhaaf ture.
Inni garuu isaanuma gidduu darbee karaa isaa irra bu'e.
Yesus Qifirnaahomitti Hafuura Hamaa Ifachuu Isaa
Ergasii Yesus biyya Galiilaa keessaa, gara mandara Qifirnaahom jedhamu tokkootti gad bu'ee, guyyaa Sanbataatti immoo namoota in barsiisa ture. 
Waan inni dubbate aboodhaan waan tureef, barsiisa isaatiin garaan isaanii in rukutame. 
Kunoo, namni hafuura hamaadhaan2 qabame tokko mana sagadaa sana keessa ture; inni sagalee guddaadhaan caraanee, 
"Ayee, yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo" jedhe. 
Yesus immoo, "Gab jedhi, keessaas ba'i!" jedhee hafuuricha hamaa ifate. 
Yommus hafuurri hamaan sun namoota gidduutti namicha kuffisee, waan tokkoon illee utuu isa hin miidhin keessaa ba'e. 
Kana irratti isaan hundinuu na'anii dinqifatanii, "Maal dubbiin akkasii? Hafuurota hamootas aboodhaa fi humnaan abbooma; isaanis in ba'u" waliin jedhan. 
Oduun isaas naanna'aa sana iddoo jiru hundumaatti dhaga'ame,
Yesus Dhukkubsatoota Baay'ee Fayyisuu Isaa
Yesus mana sagadaatii ba'ee, mana Simoonitti ol gale; amaatiin Simoon dhukkuba dhagna-gubaa jabaadhaan qabamtee waan ciiftuuf, akka ishee fayyisuuf itti himaniif. 
Kanaaf itti dhi'aatee siree ishee bukkee dhaabatee, dhukkuba dhagna-gubaa sana ifate. Dhukkubichis ishee dhiise; isheen immoo yommusuma kaatee isaan keessumsiifte: 
Aduun yommuu lixxe, dhukkubsatoota, dhukkuba garaa garaatiin rakkachaa turan kan manaa qaban hundinuu gara isaatti fidan; inni yeroo sana harka isaa tokkon tokkon isaanii irra kaa'ee isaan in fayyise. 
Yommus hafuuronni hamoomii Kristos akka inni ta'e beeku waan turaniif, iyyanii, "Ati ilma Waaqayyoo ti" isaan jechaa, namoota baay'ee keessaa in ba'u turan; inni garuu isaan in ifata, kana dubbachuus isaan in dhowwa ture.
Yesus Manneen Sagadaa Keessatti Lallabuu Isaa
Yommuu bari'es achii adeemee gara iddoo namni hin jirree dhaqe; tuuti jaraa garuu isa in barbaadu turan. 
Yeroo isa argatan immoo, deebi'ee isaan dhiisee akka hin adeemne gochuudhaaf yaalaa turan.
Inni garuu, "Misraachoo mootummaa Waaqayyoo mandaroota warra kaanittis lallabuun ana irra jira, kanaaf anuu ergame" isaaniin jedhe. 
Akkasitti manneen sagadaa warra Yihudootaatti lallabaa ture.
Waamamuu Phexrosii Fi IImaan Zabdewos
Gaaf tokko Yesus bishaan ciisaa Genesaarex jedhamu bukkee in dhaabata ture; namoonni baay'een immoo dubbii Waaqayyoo isa irraa dhaga'uudhaaf wal dhiibuudhaan isatti bu'an. 
Bidiruu lama qarqara bishaanichaatti hidhamanii arge; qurxummi-qabduunis keessaa ba'anii kiyyoo isaanii in dhiqu turan. 
Bidiroota sana keessaa isa kan Simoon yaabee, Simoonin bidiruu isaa bishaanitti buusee, qarqara irraa xinnoo ishee gara gidduutti akka butuuf gaafate; achumaan taa'ee, bidiricha irraa jara in barsiisa ture. 
Dubbii isaa erga dhaabee booddee, Simooniin, "Gara tuujjubichaatti hiiqi; qurxummii qabuudhaafis kiyyoo keessan darbadhaa!" jedhe. 
Simoon immoo deebisee, "Yaa barsiisaa, eda halkan guutuu baay'ee itti dadhabne, homaas hin qabne, amma garuu erga ati dubbattee dubbii keetiif jedhee kiyyicha nan darbadha" jedheen.
Isaan kiyyoo isaanii yommuu darbatan, kiyyoon isaanii hamma tarsa'uu ga'utti, qurxummii danuu qabatan. 
Hiriyoonni isaanii bidiruu biraa keessa kan turan dhufanii akka isaan gargaaraniif hawwatan; isaanis dhufaniifii, baay'ina qurxummiitiif liqimfamuu hamma ga'anitti, bidiroota lachuu qurxummiidhaan guutan. 
Simoon Phexros waan ta'e kana yommuu arge, jilba Yesusitti kufee, "Yaa gooftaa sitti dhi'aachuun anaaf hin ta'u, ani nama cubbamaadha" jedhe. 
Simoonii fi isaa wajjin kan turan hundinuu waa'ee qurxummii danuu qabuu isaaniitiif na'anii, dinqifatan. 
Yaaqoobii fi Yohannis, ilmaan Zabdewos warri hojiidhaan hiriyoota Simoon turan, dubbii kana akkuma warra kaanii raajeffatan. 
Yesus yommus Simooniin, "Hin sodaatin, si'achi immoo nama kan walitti qabdu intaata" jedhe. 
Bidiroota isaanii gara qarqaraatti erga baasanii booddee, hundumaa dhiisanii Yesus duukaa bu'an.
Yesus Namicha Lamxaa'aa Qulleessuu Isaa
Yesus mandara tokkotti argame. Namichi dhagni isaa guutuun lamxa'e tokkos achi ture; inni Yesusin yommuu arge, adda isaatiin lafa dha'ee, 'Yaa gooftaa, fedha kee yoo ta'e na qulleessuu in dandeessa" jedhee isa kadhate. 
Yesus hiixatee qabees, "Fedheera qullaa'i!" jedhe; achumaan namichi lamxii isaa irraa qullaa'e. 
Yesus immoo, "Kana homaattuu hin himin, garuu dhaqi luba of ilaalchisi, akka Museen abboomettis fayyuun kee hundumaattuu haa mul'atuuf qullaa'uu keetiif kennaa kee dhi'eessi!" jedhee isa abboome. 
Haa ta'u iyyuu malee, waa'een isaa caalaatti odeeffamnaan, namoonni lakkoobsa hin qabne isa dhaga'uudhaa fi dhukkuba isaaniittiis fayyifamuudhaaf gara isaatti dacha'an. 
Inni garuu kadhachuuf gara lafa namni hin jirreetti jalaa sokke.
Yesus Namicha Dhagni Isaa Gar Tokko Du'e Fayyisuu Isaa
Gaaf tokko Yesus in barsiisa ture. Fariisonnii fi barsiisonni seeraas gandeen kutaa biyya Galiilaatii fi Yihudaatii, mandara Yerusaalemiis dhufanii, achi in taa'u turan. Humni Waaqayyoo gooftaa inni fayyisus Yesusii wajjin ture.
Kunoos jarreen tokko nama dhagni isaa gar tokko du'e sireedhaan fidan; ol galchaniis Yesus dura kaa'uu yaalan. 
Garuu baay'ina namootaatiif karaa dhabnaan, mana yaabsisan; bantii mana [biyya sanaa isa diriiraa] saaqanii, akkuma siree irra ciisetti Yesus duratti gad buusan. 
Yesus amantii jarreen kanaa yommuu arge isa dhukkubsataadhaan, "Namicha nana, cubbuun kee hundinuu siif dhiifameera" jedhe. 
Barsiisonni seeraatii fi Fariisonni, "Eenyu namichi Waaqayyoon arrabsu kun? Waaqayyo duwwaa malee eenyutu cubbuu namaaf dhiisuu danda'a?" jedhanii guungumuu jalqaban. 
Yesus yaada isaanii yommuu hubate, gaaffii isaan gaafate; "Maaliif kana garaa keessanitti yaaddu? 
Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu? 
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" jedhe. Achumaanis isa dhagni isaa gar tokko du'een, "Sittan hima, ka'iitii siree kee fudhadhuu mana keetti gali!" jedheen.
Si'uma sana utuuma isaan ilaalanii, ka'ee siree irra ciisaa tures fudhatee, Waaqayyoof hooqubaa dhi'eessaa mana isaatti gale. 
Yommus hundumti isaanii abjuu ta'anii, Waaqayyoof hooqubaa dhi'eessan; naasuunis isaan qabate, "Har'a dinqii takkaa hin ta'in argine" jedhan.
Waamamuu Lewwii
Yesus kana booddee achii ba'ee utuu adeemuu, qaraxxuu Lewwii jedhamu tokko iddoo qaraxaa utuu taa'uu argee, "Na duukaa bu'i!" jedheen. 28 Kana irratti Lewwiin hundumaa dhiisee ka'ee, duukaa bu'e. 
Ergasii Lewwiin Yesusin, simachuudhaaf mana isaatti cidha guddaa qopheesse; qaraxxoonnii fi namoonni biraa baay'atanii isaanii wajjin maaddiitti taa'anii turan. 
Yommus Fariisonniifi barsiisonni seeraa bartoota Yesus irratti guungumanii, "Warra qaraxxuudhaa fi warra akka seeraatti hin jiraannee wajjin maaliif nyaattu? Maaliif dhugdus?" jedhanii gaafatan. 
Yesus deebi'see, "Namoonni fayyaan ogeessa qorichaa, hin barbaadan, dhukkubsatootatu barbaada malee. 
Ani warra jireenya "qajeeltoo jiraatan waamuu hin dhufne, cubbamoota gara yaada garaa isaanii geeddarachuutti waamuun dhufe malee" isaaniin jedhe.
Gaaffii Waa'ee Soomii
Yommus jarreen kun deebisanii Yesusitti dubbatanii, "Bartoonni Yohannis si'a baay'ee in soomu, in kadhatus, bartoonni Fariisotaas immoo akkasuma godhu, bartoonni kee garuu in nyaatu, in dhugus" jedhan. 
Yesus immoo, "Utuu dhirsi misirroo isaanii wajjin jiruu warra cidhaa soomsisuu dandessuu ree ? 
Guyyaan dhirsi misirroo isaan duraa itti fudhatamu dhufuuf jira; yommus in soomu" isaaniin jedhe.
Yesus fakkeenya kana immoo isaanitti hime, "Homtinuu erbee uffata haaraa irraa tarsaasee uffata moofaatti hin erbu. 
Kana yoo godhe, uffata haaraa isa irraa tarsaase sana in balleessa; erbeen isaas isa moofaa wajjin wal hin fudhatu. 
Homtinuus daadhii waynii haaraa qodaa bososaatti hin naqu; kana yoo godhe dadhichi qodicha in dhoosa in dhangala'as, lachanuus in badu. 
Daadhii waynii haaraa qodaa jabaatti in naqu. 
Namni daadhii ba'aa erga dhugee booddee daadhii xobbee hin barbaadu, isa ba'aatu wayya in jedha" jedhe.
Yesus Milikkita Ulfinaan Yerusaalemitti Galuu Isaa
Isaan Yerusaalemitti galuudhaaf Betfaageedhaa fi Bitaaniyaatti, gaara ejersaattis yommuu dhi'aatan, Yesus bartoota isaa keessaa lama ergee,
"Ganda fuullee keessan jiru sana dhaqaa, achumaanis akkuma gandichatti galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii fidaa. 
Namni, 'Maaliif kana gootu?' yoo isiniin jedhe, 'Gooftaatu dhimma isaa qaba, inni utuu hin turin iddoodhuma kanatti in deebisa ittiin jedhaa" isaaniin jedhe. 
Bartoonni yommus dhaqanii ilmoo harree [yaabbii] karratti hidhame, karaa irratti argatanii hiikan. 
Warra achi dhaabatan keessaa immoo jarri tokko, "Maal gootu ilmoo harree kana hiiktu?" isaaniin jedhan. 
Bartoonni immoo isa Yesus jedhe isaanitti himnaan, jarri isaan dhiisan. 
Ilmoo harree sanas Yesusiif fidanii, uffata isaanii irra buusan; innis irra taa'e. 
Namoonni baay'een uffata isaanii, warri biraa immoo damee baala-qabeessa bakkeedhaa kukkutanii karaa inni irra darbu irra afan. 
Warri dura adeemanii fi warri duukaa bu'an sagalee isaanii ol fudhatanii, "Hosaa'inaa! Inni maqaa Waaqayyo gooftaatiin dhufu galateeffamaa dha. 
Mootummaan Daawit abaabilii keenyaa inni dhufu galateeffamaa dha! Hosaa'inaa ol waaqa gubbaatti" jedhan.
Yesus Yerusaalemitti mana qulqullummaatti galee waan hundumaa ilaale; galgalaa'uus jalqabnaan bartoota kudha lamaanii wajjin gara Bitaaniyaatti ba'e.
Yesus Harbuu Tokko Irraa Ija Dhabuu Isaa
Borumtaas isaan Bitaaniyaadhaa yommuu ba'an Yesus in beela'e. 
Muka harbuu baala qabu tokkos fagootti argee, ija irraa argadha laataa? jedhee dhaqe. Inni mukicha bira ga'ee baala malee waanuma tokko irraa dhabe; yeroon isaa yeroo harbuun ija itti godhatu hin turre. 
Yesus yommus mukichaan, "Homtinuu deebi'ee ija si irraa hin nyaatin bara baraan" jedhe; bartoonni isaas kana jechuu isaa dhaga'an.
Yesus Mana Qulqullummaa Keessaa Warra Bitee Gurguru Oofuu Isaa
Isaan Yerusaalemin in ga'an; Yesus yommus mana qulqullummaatti galee warra mana qulqullummaa keessatti bitanii fi warra gurguran gad baasuutti ka'e, gabatoota warra horii callaa gegeddaraniitii fi taa'umsa warra gugee gurguranii gad gara galche. 
Homtinuu mi'a baatee mana qulqullummaa keessa ba'ee akka adeemuuf karaa hin laanneef. 
Yesus isaan barsiisee '''Manni koo saba hundumaatiif, mana kadhataa jedhamee in waamama kan jedhu hin caafamnee ree? Isin garuu holqa hattuu isa godhattan" isaaniin jedhe. 
Luboonni warri angafoonnii fi barsiisonni seeraas waa'ee dubbii kanaa dhaga'anii, karaa ittiin isa balleessan barbaadan; barsiifni isaa garaa namoota hundumaa rukutee waan tureef, isa in sodaatu turan. 
Yommuu galgalaa'es Yesusii fi bartoonni isaa mandaricha keessaa ba'an.
Yesus Goguu Harbuu Sanaatiin Qabee Barsiisuu Isaa
Ganama obboroodhaan utuu darbanii harbuun sun hundeedhumaan akka gogee argan. 21 Phexros yommus waan ta'e yaadatee, "Barsiisa! Ilaa harbuun ati abaarte gogeera" jedhe. 
Yesus immoo deebisee, "Waaqayyotti amantii qabaadhaa! 23 Dhuguman isiniin jedha, nanmi garaa isaatti utuu hin mamin gaara kanaan, ol kaafami, galaanattis darbatami!' jedhe, waan inni jedhus akka ta'uuf yoo amane, in ta'aaf. 
Kanaaf isinittan hima! waan kadhattan waan gaafattanis hundumaa akka waan fudhataniitti lakkaa'aa amanaa, isiniif ta'uufis jira! 
Kadhachuuf yommuu dhaabattan, abbaan keessan inni waaqa irraa yakka keessan akka isiniif dhiisutti, nanmi tokko waa isinitti yakkee yaada keessan miidheera yoo ta'e dhiisaaf! 
Isin yoo dhiisuu dhaabaattan garuu abbaan keessan inni waaqa irraas yakka keessan isiniif hin dhiisu]" jedhe.
Gaaffii Waa'ee Gooftummaa Yesusiif Dhi'aate
Isaan ammas Yerusaalem dhaqan; Yesus mana qulqullummaa keessa utuu deddeebi'uu, luboonni warri angafoonnii fi barsiisonni seeraa maanguddoonnis gara isaa dhufan. 
Yesusiin, "Gooftummaa maaliitiin kana hundumaa goota? Yookiis kana hundumaa akka gootuuf eenyutu gooftummaa kana siif kenne?" jedhan.
Yesus immoo deebisee, "Ani dubbii tokkon isin gaafadha, anaaf deebisaa! Anis gooftummaa maaliitiin kana hundumaa akkan godhu isinitti nan hima. 
Cuuphaan Yohannis cuuphe Waaqayyo biraa moo, nama biraa abboomame? Anaaf deebisaa!" isaaniin jedhe. 
Isaan yommus walitti dudubbatanii, "'Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha; 
egaa attamitti, 'Nama biraa abboomame' jenna ree?" jedhan. Namoonni hundinuu Yohannisin raajiitti waan fudhataniif tuuta jaraa in sodaatu turan. 
Kanaaf, "Nuyi hin beeknu" jedhanii Yesusiif, deebisan. Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.
Kristos “ Sagalichi “ Foon Uffachuu Isaa
Sagalichi jalqaba waan hundumaa dura ture; sagalichi Waaqayyo bira ture; sagalichi ofii isaa Waaqayyo ture. 2 Inni kun jalqabumaa jalqabee Waaqayyo bira ture. 
Wanti hundinuus isumaan ta'e; waan ta'e keessaas isa malee kan ta'e tokko illee hin jiru. 
Jireenyi isa keessa ture; jireenyichis ifa namootaa ture. 
Sagalichi dukkana keessatti in ibsa, dukkanichi immoo isa bira ga'uu hin danda'u.
Namni Waaqayyo biraa ergame tokko ture, maqaan isaas Yohannis jedhama. 
Inni kun dhugaa ba'uudhaaf dhufe; namoonni hundinuu dubbii isaatiin akka amananiif waa'ee ifichaa dhugaa ba'e. 8 Inni ofii isaa ificha hin turre, waa'ee ifichaa akka dhugaa ba'uuf ergame malee. 
Ifichi inni dhugaan, inni gara biyya lafaa dhufe, namoota hundumaaf in ibsa. 
Inni biyya lafaa keessa ture; biyyi lafaas isumaan ta'e; biyyi lafaa garuu isa hin beekne. 
Gara biyya dhuunfaa isaa dhufe; namoonni isaa garuu isa hin simanne. 
Hamma isa simataniif immoo ijoollee Waaqayyoo akka ta'aniif aboo isaaniif kenne; isaanis warra maqaa isaatti amananii dha. 
Isaan kun Waaqayyottii dhalatan malee, dhiigattii yookiis fedha fooniittii yookiis fedha dhiiraattii hin dhalanne.
Sagalichis nama foonii ta'ee, nu gidduus buufate. Ulfina isaa isa ayyaanaa fi dhugaadhaan guutes argine; ulfinni isaas isa ilmi tokkichi abbaa isaa irraa argatu ture. 
Yohannis waa'ee isaatiif dhugaa in ba'a; sagalee isaa ol fudhatees, “Inni ana booddee dhufu ana irra caala, ana dura ture'o” jedhee waa'ee isaa kanan dubbadhe, kunoo, isa kana" jedhe. 
Guutummaa ayyaana isaa keessaa hundumti keenya ayyaana irratti ayyaana fudhanneerra. 
Seerri Museedhaan kenname, ayyaannii fi dhugaan garuu Yesus Kristosiin argaman. 
Homtinuu takkaa Waaqayyoon hin argine, ilma tokkicha isa abbaa bukkee ture sanatu waa'ee isaa hiikee beeksise malee.
Dhugaa Ba'uu Yohannis 
Yeroo Yihudoonni Yerusaalemii lubootaa fi Lewwoota Yohannisitti erganii, "Ati eenyu?" jedhanii isa gaafachiisanitti, Yohannis,
Utuu hin haalin, " Ani Kristos isa abdachiifame miti" jedhee mul'isee dhugaa ba'e. 
Warri ergamanis deebisanii, "Amma ati eenyu? Ati Eliyaasii?" jedhanii isa gaafatan. Inni immoo, "Waawuu ani isa miti" jedhe. Isaan, "Ati raajichaa ree?" ittiin jennaan, "Waawuu" jedhee deebise. 
Isaanis, "Eenyu ati? Egaa, warra nu erganitti kan deebifnu nutti himi; ati eenyu ofiin jetta?" ittiin jedhan.
Yohannis deebisee, "Isaayaas raajichi akkuma dubbatetti, 'Ani sagalee namaa, isa karaa gooftaan irraa deemu qajeelchaa' jedhee lafa onaa keessaa iyyuu dha" jedhe. 
Warri isatti ergaman immoo Fariisota keessaa turan. 
Isaan kun itti dabalanii, "Ati Kristos yookiis Eliyaas yookiis raajicha erga hin ta'inii maaliif cuuphxa ree?" jedhanii isa in gaafatan. 
Yohannis immoo, "Ani bishaaniinan isin cuupha, inni isin isa hin beekne garuu isin gidduu in dhaabata. 
Inni na booddee in dhufa; ani immoo hidhaa kophee isaatii illee hiikuudhaaf nama ta'u miti" jedhee isaaniif deebise. 
Wanti kun hundinuu Yordaanos gama, Betaabaraa iddoo Yohannis cuuphaa turetti ta'e.
Hoolaa Waaqayyoo
Borumtaa Yohannis utuu Yesus gara isaa dhufuu argee, "Ilaa hoolicha Waaqayyoo, isa cubbuu biyya lafaa irraa fuudhu. 
'Namni ana booddee dhufu ana irra caala, ana dura ture'o' jedhee waa'ee isaa kanan dubbadhe isa kana. 
Ani ofii kootii iyyuu isa hin beekne, garuu Israa'elitti akka inni mul'ifamuufan bishaaniin namoota cuuphuu dhufe" jedhe. 
Yohannis dhugaa ba'eefii, "Hafuurri qulqulluun akka gugeetti waaqa irraa isa irra bu'ee hafuu isaa argeera. 
Ani ofii kootii iyyuu isa hin beekne; garuu inni akka ani bishaaniin cuuphuuf na erge sun, 'Hafuurri qulqulluun isa irra bu'ee hafuu isaa kan argitu, isa inni hafuura qulqulluudhaan cuuphu' jedhee anatti hime. 
Ani ofii kootii kana argeera, inni kun ilma Waaqayyoo ta'uu isaas dhugaa ba'eera" jedhe.
Bartoota Yesus Warra Dura Waamaman
Borumtaas immoo Yohannis bartoota isaa keessaa namoota lamaa wajjin in dhaabata ture. 36 Yohannis utuu Yesus achiin darbuu ilaalee, "Ilaa hoolicha Waaqayyoo" jedhe.
Bartoonni isaa lamaan kana dubbachuu isaa dhaga'anii, Yesus duukaa bu' an. 
Yesus garagalee isa duukaa bu'uu isaanii argee, "Maal barbaaddu?" jedhee isaan gaafate. Isaan immoo, "Rabbii, eessa buufatte?" jedhanii deebisaniif; "Rabbii" jechuun "Barsiisaa" jechuu dha.
Yesus immoo, "Kottaatii ilaalaa!" jedhee isaaniif deebise. Bartoonni sunis dhaqanii, iddoo Yesus buufate arganii, guyyaa sana isa bira oolan; yeroon isaa akka sa'aatii kudhanii ture.
Bartoota lamaan dubbii Yohannis dhaga'anii Yesus duukaa bu'an keessaa, inni tokko Indriiyaas obboleessa Simoon Phexros tore. 
Indriiyaas, dura obboleessa isaa Simoonin argatee, "Masiihicha arganneerra" jedhee itti hime; "Masiihii" jechuun "Kristos" jechuu dha. 
Indriiyaasis Simoonin gara Yesusitti geesse; Yesusi immoo isa ilaalee, "Edaa ati Simoon ilma Yohannis; egaa si'achi 'Keefaas' jedhamtee in waamamta" jedheen. 
"Keefaas" jechuun afaan Giriikiitti "Phexros" jechuu dha; Phexros jechuun immoo "Dhagaa hin sochoone" jechuu dha. 
Yesus Filiphosii Fi Naataanaa'elin Waamuu Isaa
Borumtaas Yesus Galiilaa dhaquudhaaf ka'ee, Filiphosin argatee, "Na duukaa bu'i!" ittiin jedhe. 
Filiphosis akkuma Indriiyaasii fi Phexros, nama mandara Betsayidaa tore. 
Filiphos kun Naataanaa'elin argatee, "Isa Museen macaafa seeraa keessatti, raajonnis immoo macaafa isaanii keessatti waa'ee isaa caafan arganneerra; inni namicha Naazireet, Yesus ilma Yoseef" jedheen. 
Naataanaa'el yommus, "Naazireet keessaa wanti gaariin ba'uu danda'aa?" jedhee Filiphosin gaafate; Filiphos immoo, "Kottuutii ilaali!" jedhee deebiseef. 
Yesus, utuu Naataanaa'el gara isaa dhufuu argee, "Ilaa, nama Israa'el isa dhugaa isa sobni keessa hin jirre" jedhee waa'ee isaa dubbate. 
Naataanaa'el, "Eessatti na beekta?" jedhee isa gaafate; Yesus immoo deebisee, "Filiphos utuu si hin waamin muka harbuu jalattan si arge" jedheen. 
Kana irratti Naataanaa'el, "Rabbii! Ati ilma Waaqayyoo ti, ati mootii Israa'el! " jedheen. 50 Yesus ammas deebisee, "Muka harbuu jalattan si arge waanan siin jedheef amantaa? Isaan kana irra kan caalu iyyuu arguuf jirta" jedheen. 
Itti dabalees, "Dhuguma, dhuguman isinitti hima, waaqa banamaa, ergamoota Waaqayyoos ilma namaa irra utuu ol ba'anii gad bu'anii arguuf jirtu" jedheen.
Ittiin Lixa
Yaa ulfaataa Tewofilos! Macaafa koo isa kanaan duraa keessatti, waan Yesus hojjetee fi barsiise hundumaa caafeera. 
Kunis immoo jalqaba isaatii kaasee, hamma guyyaa inni ergamoota isaa warra fo'ate hafuura qulqulluudhaan abboomee, gara waaqaatti ol fudhatameetti kan ta'ee dha.
Jiraataa Ta'uu Yesusii Fi Abdii Hafuura Qulqulluu
Yesus du'a isaa booddee immoo jiraataa akka ta'e, deddeebi'ee karaa hin mamsiifneen isaanitti of mul'ise; guyyaa afurtamaaf akka isa argan godhe, waa'ee mootummaa Waaqayyoos isaanitti in dubbate. 
Isaanii wajjin utuu jiruus, "Abdii abbaan koo isiniif kenne, isa ani isinitti hime sana eeggadhaa malee, Yerusaalemii hin ba'inaa!" jedhee isaan abboome. 
Itti dabalees, "Yohannis bishaaniin cuuphe, isin garuu guyyaa baay'ee utuu hin turin hafuura qulqulluudhaan in cuuphamtu" jedhe.
Yesus Gara Waaqaatti Ol Fudhatamuu Isaa
Yeroo walitti qabamanitti ergamoonni, "Yaa gooftaa, si'a kana Israa'eliif mootummaa deebiftaafii ree?" jedhanii gaafatan. 
Inni immoo,"Yeroo yookiis bara abbaan gooftummaa isaatiin dhaabe, beekuun isiniif hin kennamne. 
Isin garuu, hafuurri qulqulluun yommuu isin irra bu'u, humna in godhattu; Yerusaalemitti, Yihudaa hundumaatti, Samaariyaatti, hamma andaara lafaattis dhuga-baatuu koo in taatu" isaaniin jedhe. 
Dubbii kana dubbatees, utuma isaan ilaalanii gara waaqaatti ol fudhatame; duumessi isa simate, ija isaanii duraas in dhokse. 
Utuma isaan karaa inni ol ba'e sanattii ija hin buqqifatin, kunoo, namoonni uffata adaadii uffatan lama isaan bukkee dhaabatanii, 
"Isin namoota Galiilaa, maaliif dhaabattanii waaqa keessa ilaalaa jirtu? Yesus, inni isin biraa gara waaqaatti ol fudhatame kun, akkuma amma itti gara waaqaa dhaquu isaa argitan kanatti immoo, deebi'ee in dhufa" jedhaniin.
Waa'ee Isa Iddoo Yihudaa Bu'uu
Kana booddee ergamoonni gaara ejersaatii gara Yerusaalemiitti deebi'an; gaarichi mandaricha irraa adeemsa guyyaa Sanbataa, kunis akka dhundhuma kuma lamaa in fagaata tore. 
Yommuu deebi'an immoo mana isa keessa turan kutaa ol aanutti galan. I
saanis Phexros, Yohannis, Yaaqoob, Indriiyaas, Filiphos, Toomaas, Bartolomewos, Maatewos, Yaaqoob 'ilma Alfewos, Simoon isa "Hinaafticha" jedhamee beekamee fi Yihudaa ilma Yaaqoob turan. 
Isaan kun hundinuu dubartoota tokkoo wajjin, Maariyaam haadha Yesus, obboloota isaa wajjinis yaada tokkoon kadhataaf of kennanii turan. 
Gidduu sana Phexros walga'ii, amantoota akka1 nama dhibbaa fi digdamaa ta'an keessa dhaabatee, 
"Obboloota nana, dubbiin macaafaa inni hafuurri qulqulluun duraan dursee afaan Daawitiin waa'ee Yihudaaf dubbate, raawwatameera; innoo warra Yesusin qabuu dhaqan duraa deemee argisiise. 
Inni nuu wajjin lakkaa'amee, hojii kanas nuu wajjin hojjechuudhaaf fuula qabatee ture. 
Namichi kun, horii isa hojii jal'inaa hojjetee argate sanaan, lafa bitate; ofii isaa mataadhaan kufee tarsa'ee, mar'umaan isaas bakkee guute. 
Kunis warra Yerusaalem jiraatan hundumaa biratti beekame, lafichis afaan isaaniitti 'Akeldaamaa' jedhamee waamame, hiikuun isaas 'Lafa dhiigaa' jechuu dha. 
Macaafa faarfannaa keessatti, 21 "Kanaafis yeroo itti Yesus gooftaan nu gidduu deddeebi'aa ture hundumaatti, warra nuu wajjin turan keessaa nama tokko nu barbaachisa. 
Innis yeroo cuuphaa Yohannisii jalqabee, hamma guyyaa gooftaan itti nu biraa ol fudhatameetti, nu gidduu kan ture, nuu wajjin dhuga-baatuu du'aa ka'uu isaa ta'uun irra jira" jedhe. 
Achumaan namoonni lama maqaan isaanii dha'ame; isaanis Yoseef, isa Baarsaabaas yookiis Yosxos jedhamee waamamu, akkasumas immoo Maatiyaas isa jedhamu turan.
Warri walitti qabaman sun, "Gooftaa, garaa namoota hundumaa beektuu, isaan kana lamaan keessaa isa fo'atte mul'isi! 
Hojiidhaaf ergaa Yihudaan irraa garagalee, gara iddoo isaaf ta'uu dhaqe kana haa fudhatuuf" jedhanii kadhatan. 
Yommus isaan lamaaniif muka buufnaan, Maatiyaasiif ba'e; inni kana irratti ergamoota kudha tokkon sanatti dabalame.
Bu'uu Hafuura Qulqulluu
Ayyaanni guyyaa shantammaffaa inni "Phenxeqostee" jedhamee beekame yommuu ga'e, hundinuu iddoo tokkotti walitti qabamanii turan. 
Dingatas huursaan waaqa irraa akka bubbee bubbisuutti dhaga'amee, manicha isaan keessa jiranis guute. 
Arraba ibiddaa kan fakkaatan isaanitti mul'atan, gargar tamsa'aniis, wanti akka arraba ibiddaa kun tokkon tokkon isaanii irra taa'an. 
Yommus hundumti isaanii hafuura qulqulluudhaan guutaman; akka hafuurri dubbachuu isaa isaaniif kennetti, afaan garaa garaa dubbachuu jalqaban.
Yihudoonni Waaqayyoon sodaatan Yerusaalem kan jiraatan, saba irra lafa hundumaa keessaa kan dhufan turan. 
Jarreen kun hundinuu huursaa kana yommuu dhaga'an, iddoo kun ta'etti dacha'an; warri hafuura qulqulluudhaan guutaman kun afaan tokkon tokkon isaaniitiin akka dubbatan dhageenyaan, waan jedhan wallaalan. 
Na'anii dinqifatanii, "Warri dubbachaa jiran kun hundinuu Galiilota miti moo?" jedhanii gaafatan. 
Dabalaniis, "Tokkon tokkon keenya attamitti afaan itti dhalanneen isaan dhageenya? 
Nuyi warri biyya Phaartee, warri Meediyaa, warri Elaam, nuyi namoonni Mesophotaamiyaa, warri Yihudaa, Qaphadooqiyaa, Phonxosiifi Asiyaas, 
nuyi warri Firiigiyaadhaa fi Phamfiliyaa, Gibxiidhaa fi kutaa Liibiyaa keessaa naannoo mandara Qareeneetii, nuyi warri Roomaas biyya ilaaluudhaaf kan dhufne. 
Nuyi Yihudoonni, amantii warra Yihudootaa kan fudhannes, nuyi warri Qareexisii fi Araboonni, isaan kun hojii Waaqayyoo isa dinqisiisaa afaan ofii keenyaan utuu jajanii in dhageenya" jedhan. 
Hundumti isaanii na'anii waan godhan wallaalanii, "Kun maal ta'uuf jedha?" jedhanii wal gaggaafatan. 
Kaan immoo, "Isaan kun daadhii jabaa quufaniiru" jedhanii itti ga'isan.
Lallaba Phexros
Phexros garuu warra kudha tokkoo wajjin dhaabatee, sagalee isaa ol fudhatee, namootatti dubbachuutti ka'e, "Isin yaa warra Yihudootaa, warri Yerusaalem jiraatanis hundinuu, mee hubadhaa, dubbiin koos isiniif haa galu! 
Jarreen kun kan machaa'an isinitti hin fakkaatin, amma ganama, yeroonis sa'aatii sadaffaa dha! 
Inni asitti ta'e kun garuu, waan Waaqayyo afaan raajicha Yo'eliin dubbatee dha;
'Guyyaa gara dhumaatti akkana in ta'a jedha Waaqayyo,foon-qabeessa hundumaaf hafuura koo nan kenna,ilmaan keessanii fi intaloonni keessan raajii in dubbatu;dargaggoonni keessan mul'ata in argu,maanguddoonni keessanis abjuu in abju'atu.
Eyyee, guyyoota sanatti hojjetoota koo warra dhiiraa fi dubartiidhaaf hafuura koo nan kenna, raajiis in dubbatu.
Wanta dinqisiisaa ol waaqa irraa, milikkitas gad lafa irraa,dhiigaa fi ibidda, aara lafa gurraachessus nan argisiisa;
guyyaan gooftaa inni guddaanii fi dinqisiisaan utuu hin dhufin,aduun dukkanatti, jiinis dhiigatti in geddaramti.
Maqaa gooftaa kan waammatu hundumtinuu immoo in oola' jedhe.
"Isin yaa warra Israa'el, dubbii kana dhaggeeffadhaa, Waaqayyo harka Yesus nama Naazireet kanaan, hojii aangoo isaa, dinqiidhaa fi milikkita garaa garaa kan isin beektan, isin gidduutti hojjechuu isaatiin fudhatamaa isa godhe. 
Namni kun akka Waaqayyo dur murtoo godhetti, akka yaada isaattis dabarfamee kenname; isin immoo harka, warra seera Waaqayyoo hin eegneetiin, muka irratti fanniftanii isa ajjeeftan. 
Waaqayyo garuu hidhaa du'aattii hiike; inni harka du'aa jalatti qabamee turuu waan hin dandeenyeef, du'aa isa kaase. 25 Daawit waa'ee isaatiif, 'Yeroo hundumaa goofticha fuula koo durattan 
ilaala, akka ani hin sochooneefis inni gara mirga koo jira;
kanaaf garaan koo gammade, arrabni koos in ililcha;foon koos abdii keessa in buufata.
Lubbuu koo iddoo warra du'aniitti hin dhiiftu,dhuunfaa kees tortoratti dabarsitee hin kennitu.
Karaa gara jireenyaatti geessus na barsiifteetta;anaa wajjin jiraachuu keetiin garaa koo gammachuudhaan in guutta' in jedha.
"Yaa obboloota ko, waa'ee Daawit abaabilii keenyaa mul'inatti isinitti himuu nan jaalladha; inni du'eera awwaalameeras, awwaalli isaas hamma har'aatti iyyuu nu bira jira. 
Inni, raajii ture, Waaqayyo sanyii isaa keessaa tokko teessoo mootummaa isaa irra akka teessisuuf; kakuudhaan akka isa abdachiise in beeke.
Kanaaf duraan dursee argee, waa'ee du'aa ka'uu Kristosiif,'Inni iddoo warra du'aniitti hin dhiifamne, foon isaas tortoratti hin kennamne' jedhee raajii dubbate.
Yesus kana, Waaqayyo du'aa kaaseera; nus hundumti keenya isa kanaaf dhuga-baatuu dha. 
Inni gara mirga Waaqayyoo abbaatti ol fudhatamee, hafuura qulqulluu isa abdachiifamee ture abbaa biraa fuudhee erge; kan isin amma argitanii fi dhageessiin kun isa.
Daawit ofii isaa gara waaqaatti ol hin baane, haa ta'u iyyuu malee,'Gooftichi gooftaa kootiin gara mirga koo taa'i,
diinota kee ejjeta miilla kee hamman siif godhutti' jedhee dubbateera.
Egaa Waaqayyo, Yesus isa isin muka irratti fanniftan kana gooftaadhaa fi Masiihii akka godhe, Israa'eloonni hundinuu utuu hin mamin haa beekan!" jedhe. 
Namoonnis kana dhaga'anii garaan isaanii baqaqe; Phexrosii fi ergamoota warra kaaniin, "Yaa oboloota nana maal goonu ree?" jedhan. 
Phexros immoo, "Yaada garaa keessanii geddaradhaa; cubbuun keessan akka isiniif dhiifamuuf, tokko tokkon keessan maqaa Yesus Kristositti cuuphamaa; kennaa hafuura qulqulluus in fudhattu. 
Abdiin Waaqayyo abdachiise isinii fi ijoollee keessaniif, warra fagaatanii jiraataniif, Waaqayyo keenya gooftichi itti waamu hundumaafis" jedhee deebiseef. 
Kana malees Phexros kan biraa dubbii baay'eedhaan dhugaa isaanitti ba'e, "Adaba dhaloota jal'aa kanatti dhufu jalaa oolaa! jedhee, cimsee isaan gorse. 
Warri dubbii isaa fudhatan in cuuphaman; kanaaf guyyaa sanatti akki lubbuu kuma sadii isaanitti in dabalaman. Jireenya Amantootaa
Amantoonnis barsiisa ergamootaatti, tokkummaa isaanii cimsachuutti, buddeena cabsachuutti, kadhata godhachuuttis qabamanii jiraatan. 
Dinqiinii fi milikkinni baay'een harka ergamootaatiin in godhamu, namoonni hundinuus Waaqayyoon in sodaatu turan. 
Kan amanan hundinuu walii wajjin iddoodhuma tokko turan, kan isaan qaban hundinuus qixxee ture. 
Araddaa isaaniitii fi qabeenya isaanii gurguranii, horii isaas hundumaafuu, akka isa barbaachisetti in hiru turan. 
Guyyaa guyyaatti yaada tokkoon mana qulqullummaatti deddeebi'anii, manuma mana isaaniittis buddeena cabsatanii, gammachuudhaan, garaa qulqulluudhaanis nyaata isaanii waliin ga'anii in nyaatu turan. 
Isaan Waaqayyoon in galateeffatan, saba hundumaa durattis ayyaana argatan; gooftaanis guyyaa guyyaatti warra fayyan amantootatti in dabale.
Gaaf tokko Phexrosii fi Yohannis yeroo kadhata waaree booddee, innis sa'aatii salgaffaatti, gara mana qulqullummaatti ol in adeemu turan. 
Kunoos namni dhaloota isaatii jalqabee naafate tokko achi ture; innis guyyuma guyyaatti baatamee dhufee, "Balbala miidhagaa" isa jedhamu sana dura taa'ee, warra mana qulqullummaa dhaqan irraa horii in kadhata ture. 
Namichi, Phexrosii fi Yohannis mana qulqullummaatti ol lixuuf akka dhufan argee, horii isaan kadhate. 
Phexrosii fi Yohannis ijaan isa qaban; Phexros immoo, "Nu ilaali!" jedheen. 
Yommus inni waa isaan biraa kan argatu se'ee, ija keessa ilaale. 
Phexros garuu," Ani meetii fi warqee hin qabu, waanan qabu garuu siifan kenna; maqaa Yesus Kristos nama Naazireetiin ka'ii, adeemi!" jedheen. 
Harka isaa mirgaa qabee isa kaases, achumaanis miilli isaa fi gulubiin isaa jabaatan. 
Utaalees ka'ee ijaajjee, adeemees, isaanii wajjin mana qulqullummaa lixee, asii fi achi adeemee, quruphisaa Waaqayyoon galateeffate. 
Namoonni hundinuu utuu inni asii fi achi adeemuu, Waaqayyoonis utuu galateeffatuu argan; 
mana qulqullummaa, "Balbala miidhagaa" dura taa'ee, horii kadhataa inni ture isa akka ta'es baranii, waan isaaf godhame kanaafis fajajanii baay'ee raajeffatan.
Lallaba Phexros Mana Qulqullummaa Keessatti Lallabe
Yeroo namichi Phexrosii fi Yohannis biraa hafuu dide sanatti, namoonni hundinuu dinqifachaa gara isaaniitti, gara jalgala mana qulqullummaa isa "Gardaafoo Solomoon" jedhamuutti fiigan. 
Phexros yommuu kana arge jaraan, "Yaa namoota Israa'el, maaliif kanatti dinqifattu? Akka waan nuyi humna keenyaan yookiis qulqullummaa ofii keenyaan isa adeemsifneettis, maaliif fajajjanii nu ilaaltu? 
Isin, Yesusin Philaaxositti dabarsitanii laattan; yeroo inni isa gad dhiisuuf murtoo godhettis, fuula yaa'ii isaa dura dhaabattanii isa gantan; Waaqayyo inni kan Abrahaam kan Yisihaq kan Yaaqoobis, Waaqayyo abaabilii keenyaa, garuu hojjetaa isaa kana ol ol qabeera. 
"Yesus qulqulluu fi qajeelaa ture; isin garuu isa gantanii, nama gumaa akka isiniif hiikuuf Philaaxosin kadhattan. 
Isa namoota gara jireenyaatti geessus ajjeeftan, Waaqayyo immoo du'aa isa kaase, kanaafis nuyi dhuga-baatuu dha. 
Humna maqaa Yesustu, maqaa isaattis amanuutu, namicha naafa isin argitanii fi beektan kanaaf jabina kenne; amantiin Yesusiin kenname immoo, fuula hunduma keessanii duratti fayyaa guutuu kenneef.
"Ammas yaa obboloota nana, isin, warri isin geggeessanis, waan gootan hundumaa utuu hin hubatin akka gootan, anuu beeka. 
Waaqayyo garuu bara baay'ee dura, Masiihiin isaa akka dhiphatu, afaan raajota hundumaan dubbatee kan ture, akka kanatti akka raawwatamu godhe. 
Egaa yaada garaa keessanii geddaradhaa, inni cubbuu keessan akka isiniif haxaa'utti gara Waaqayyootti deebi'aa. 
Waaqayyo yeroo itti hafuurri keessan haareffamu akka isiniif fiduuf, Yesus Masiihicha, isa duraan dursee isiniif qopheessee tures, akka isiniif erguuf deebi'aa! 
Durumaa jalqabee Waaqayyo afaan qulqulloota raajota isaatiin dubbachaa kan ture raawwate, hundumaa hamma iddootti deebisutti garuu, Yesus waaqa irra turuutu isaaf ta'a.
Muuseen iyyuu, 'Anaan akkuma kaase, Waaqayyo gooftaan keessanobboloota keessan keessaa raajii tokko isiniif in kaasa,waan inni isinitti himu hundumaa dhaggeeffachuun isin irra jira;
namni raajii sana hin dhaggeeffanne hundinuu garuu,saba sana keessaa in balleeffama jedhee ture.
Raajonni Saamu'elii jalqabanii ka'anii fi dubbatan hundinuu, waa'ee bara kanaa labsaniiru. 
Raajonni kan dubbatan isiniif, kakuu Waaqayyo abaabilii keessaniif dhaabe keessaas in hirmaattu; Abrahaamiin, 'Ijoollee ijoollee keetiin sabni biyya lafaa irraa hundinuu in eebbifamu' jedhee ture. 
Kanaafis Waaqayyo karaa keessan isa hamaattii hunduma keessan deebisuudhaan isin eebbisuudhaaf, hojjetaa isaa kaasee, duraan dursas isinitti erge" jedhe.
Ani Phaawulos hojjetaan Yesus Kristos ergamaa ta'uudhaaf waamamee, wangeela Waaqayyoos lallabuudhaaf addaan kanan baafame kana caafuu koo. 
Wangeelli kun isa Waaqayyo duraan dursee karaa raajota isaatii caaffata qulqullaa'aa keessatti abdachiisee dha. 
Inni waa'ee ilma isaa isa akka fooniitti sanyii Daawit keessaa dhalatee dubbate. 
Akka qulqullummaa isaa isa hafuuraatti immoo, warra du'an keessaa ka'uudhaan Yesus Kristos gooftaan keenya ilmaWaaqayyoo ta'uun isaa humnaan beeksifameera. 
Ulfina maqaa isaatiif saba lafa irraa hundumaa gara amantiitti, gara abboomamuuttis geessuudhaaf ayyaanni ergamoota ta'uu, isumaan nuuf kennameera. 
Isinis immoo warra kanYesus Kristos ta'uudhaan waamaman sana keessa jirtu. 
Ammas isin warra Roomaa jiraattan, warra Waaqayyo jaallatee isaaf akka qulqullooftaniif isin waame hundumaan, "Waaqayyo abbaan keenya, gooftaan keenya Yesus Kristosis ayyaana, nagaas isiniif haa kennu! jedheetan nagaa koo isiniif dhi'eessa. 
Kadhata Galataa
Duraan dursee, amantiin keessan guutummaa biyya lafaatti waan beekameef sababii hunduma keessaniitiif jedhee, Yesus Kristosiin Waaqayyo koo nan galateeffadha. 
Ani wangeela ilma isaatii lallabuudhaan garaa koo guutuudhaan Waaqayyoof nan hojjedha; inni ani hojjedhuuf kunis yeroo hundumaa kadhata koo keessatti akkan isin yaadadhu in beeka.
Waaqayyo, jaalala isaa yoo ta'e, dhufee isin arguuf akka ana dandeessisuuf nan kadhadha. 
Ani kennaa hafuuraa isiniin ga'uudhaan akka isin ittiin jabaattaniifan isin arguu yaada.
Caalaadhumatti iyyuu amantii waliitiin; akka jajjabeeffamnu, kana jechuunis isin amantii kootiin, anis amantii keessaniin akka wal jajjabeessinuuf. 
Yaa obboloota ko, yeroo baay'ee dhufee is in arguudhaaf akeekuu koo akka beektan nan jaalladha; garuu yeroo hundumaa hamma ammaatti ittifameera. 
Saba Waaqayyoo warra hin ta'in, warra biraa keessatti akkuman hojjedhe, hojii ija qabu isin gidduuttis hojjechuufan ture. 
Ani saba hundumaafuu, warra Giriikotaa fi warra Giriikota hin ta'iniifis, warra beektotaa fi warra wallaalotaafis kanan itti gaafatamu gatiitu ana irra jira; 
kaanaaf, ani isin warra Roomaa jiraattanitti immoo Wangeela lallabuudhaaf dhimmamaa dha. 
Humna Wangeelaa
Ani wangeelatti hin yeella'u, inni humna Waaqayyo isa warra amantii qaban hundumaa, duraan dursee warra Yihudootaa akkasumas warra Giriikotaa fayyisuu dha. 
Qajeelummaan Waaqayyo namaaf kennu amantii irra in dhaabata gara amantiittis nama in geessa. Kunis wangeela keessatti in mul'ata; akkuma caafamee jiru immoo, "Namni amantiidhaan fuula Waaqayyoo duratti qajeelaa ta'e jireenya dhugaa in jiraata.
Yakka Sanyii Namaa
Dheekkamsi Waaqayyoo, Waaqayyo malee jiraachuu fi jal'ina namootaa hunduma irratti waaqa irraa in mul'ata, isaanoo jal'ina isaaniitiin dhugaa gad in ukkaamsu. 
Waa'ee Waaqayyootiif beekuun kan namaaf danda'amu isaaniifis hubatamaa dha, kanas Waaqayyo ofii isaa isaanitti hubachiiseera. 
Bifni isaa ijaan hin argamne; garuu humni isaa inni bara baraa, waaqummaan isaas erga biyyi lafaa uumamee jalqabee waan inni uume irratti qalbifatamee yaadatti argamuu in danda'a; kanaafis waan itti qabatan hin qaban. 
Waaqayyoon utuma beekanii, akka Waaqayyootti ulfina hin laanneef, galatas isaaf hin galchine; garuu yaada isaaniitiin waan waa'ee hin baafne duukaa bu'an, sammuun isaanii inni duudaanis in dukkaneeffame. 
Ogeessota utuma ofiin jedhanii gowwooman; 23 ulfina Waaqayyo isa hin duunee, bifa nama isa du'uutti, bifa simbirrootaatti, bifa bineensa miilla afuriitti, bifa warra lafa irra munyuuqaniittis diddiiran. 
Kanaafis Waaqayyo kajeellaa garaa isaaniitiin xuraa'ummaatti, walii isaanii gidduuttis dhagna isaanii salphisuutti dabarsee isaan kenne. 
Isaan dhugaa waa'ee Waaqayyoo sobatti diddiiraniiru; Waaqayyoon isa hundumaa uume dhiisanii, uumamaaf sagadanii, hojjetaniif. Waaqayyo garuu bara baraan galateeffamaa dha! Ameen.
Sababii kanaaf Waaqayyo kajeellaa nama salphisutti dabarsee isaan kenne; dubartoonni isaaniis karaa ittiin fedha fooniitiif dhiiraa wajjin wal bira ga'an isa uumamaan kennameef dhiisanii, gara isa uumamaan isaaniif hin kennaminitti diddiiratan. 
Warri dhiiraas akkasuma karaa ittiin fedha fooniitiif dubartootaa wajjin wal bira ga'an, isa uumamaan kennameef dhiisanii, kajeellaa walii isaaniitiin gubataniiru; warri dhiiraas walii isaanii gadhoomsanii, beekaa karaa irraa jal'isuu isaaniitiif adaba dhagna isaanii akka ta'utti fudhataniiru. 
Isaan Waaqayyoon beekuu, dubbii qajeelaatti waan hin lakkaa'iniif, Waaqayyo immoo yaada jal'aadhaa fi, waan namni hin hojjenne hojjechuutti dabarsee isaan kenne. 
Isaan jal'ina, hammina, sassata, gadhummaa hundumaan guu-tamanii turan. Kanaanis guutamanii in hinaafu, in ajjeesu, nama in lolu, in gowwoomsu, warra kaaniif isa gadhee in hawwu, dhoksaa namaa in mul'isu; 
in hamatu, Waaqayyoon in jibbu, humnaan nama irratti in ka'u, in afuufamu, of in jaju, hamaa lafaa fuudhanii in bixxilu, warra isaaniif hin abboomaman. 
Qalbii hin qaban, waan dubbatan hin eegan, jaalala of keessaa hin qaban, oo'as hin qaban. 
Akka abboommii Waaqayyootti warra kan akkasii godhaniif duuni akka isaaniif ta'u, in beeku. Haa ta'u iyyuu malee, ofii isaaniitii kan akkasii in godhu; kana gochuu isaanii duwwaas utuu hin ta'in, warra kana godhaniin "Ba'eessa gootan" in jedhu.
Waaqayyo Namoota Hundumaaf Firdii Kennuu Isaa 
Kanaafis ati yaa isa nama biraatti faradduu, waan itti qabattu hin qabdu! Ati inni namatti faraddu, isuma namichi sun hojjete waan hojjettuuf, firdii isatti faraddeen ofitti in faradda. 
Nuyi garuu firdiin Waaqayyoo inni warra waan akkasii hojjetan irratti dhufu qajeelaa akka ta'e in beekna. 
Ati yaa namana! Warra waan akkasii hojjetanitti faradda, ofii keetii immoo isuma sana yommuu gootu, firdii Waaqayyoo jalaa baqattee kan baatu sitti fakkaataa? 
Yookiis baay'ina gaarummaa isaa, obsa isaa, siif danda'uu isaa salphaatti ilaaltaa ree? Gaarummaan Waaqayyoo gara geddarannaa yaada garaatti akka si geessu hin hubattuu ree? 
Mata-jabina keetiifi yaada garaa keetii geddarachuu diduu keetiin garuu, guyyaa dheekkamsaatiif guyyaa firdiin Waaqayyoo inni qajeelaan itti mul'atuuf dheekkamsa of irratti walitti in qabda; 
Waaqayyo nama hundumaafuu adda addaan akkuma hojii isaatti gatii in kennaaf. 
Inni warra obsaan waan gaarii hojjechaa, guddina, ulfina hin darbine, jireenya hin badnes Waaqayyo biraa argachuu barbaadaniif jireenya bara baraa in kennaaf 
Namoota warra ofittoo warra dhugaadhaaf abboomamuu didanii, seera Waaqayyoo malee jiraachuudhaaf abboomamanitti garuu in dheekkama, isaan in ifatas. 
Dhiphinnii fi gidiraan lubbuu nama hamaa godhu hundumaatti in dhufa; kunis duraan dursee nama Yihudii irratti akkasumas nama Yihudii hin ta'in irratti in dhufa. 
Guddinni, ulfinni, nagaanis nama waan gaarii hojjetu hundumaaf in kennama; kunis duraan dursee nama Yihudiitiif akkasumas nama Yihudii hin ta'iniif in kennama. 
Waaqayyo nama wal hin caa1chisu. 
Warri seera utuu hin qabaatin yakkan hundinuu, seerichi utuu hin ilaalamin in dhumu; warri seera qabaatanii yakkan hundinuu, seerichaan isaanitti in faradama. 
Warri seera dhaga'an Waaqayyo duratti qajeelota hin ta'an, waan seerichi abboomu warri godhan garuu qajeelota in ta'u. 
Yihudoota kan hin ta'in warri seericha hin qabne, uumama isaaniitiin waan seerichi isaan irraa barbaadu yeroo hojjetan, yoo seericha hin qaban ta'e iyyuu isaan ofuma isaanii keessaa seera qabu. 
Isaan, hojiin seerichi abboomu garaa isaanii keessatti akka caafamee jiru in argisiisu; dhageettiin garaa isaanii akkasumas yaadni garaa garaa takka takka isaan hadheessan, takka takka immoo isaaniif falman, waa'ee kanaaf dhugaa ba'uu isaanii ti. 
Akka wangeela ani barsiisuutti, guyyaa Waaqayyo harka Yesus Kristosiin dhoksaa namootaa bakkee baasee faradutti, wanti kun in beekama.
Seera Qabaachuu Duwwaan Kan Hin Geenye Ta'uu Isaa  
Ati garuu "Ani Yihudii dha ofiin jetta, seerri anaaf jira jettee in amanatta, "Waaqayyo dhuunfaa kooti" jettee of in jajja. 
Jaalala Waaqayyoo beekta; seerichaan barsiifamtee, isa ta'uu fi isa hin taane gargar baaftee in himta. 
Jaamotaaf karaa argisiisaa, warra dukkana keessa jiraniif ibsaa akka taate of amanatta. 20 Seericha keessattis beekumsaa fi dhugaa isa bifa macaafaatti qophaa'e waan argatteef, gowwoota in gorsita, wallaalotas in barsiifta. 
Yoo akkas ta'e immoo, ati warra kan biraa kan barsiiftu, ofii kee immoo hin barsiiftuu? "Hin hatin!" jettee utuma lallabduu, ofii keetii immoo in hatta mitii? 
"Hin ejjin!" in jetta, ati immoo in ejjita mitii? Ati waaqayyolii tolfaman in ciiggaata, galma isaanii immoo in saammatta mitii? 
Seera Waaqayyoo qabaachuu keetiin of in jajja, seericha cabsuu keetiin immoo maqaa Waaqayyoo in salphifta mitii? 
Akkuma caafamee jiru, "Sababii keessaniif maqaan Waaqayyoo warra saba Waaqayyoo hin ta'in gidduutti in arrabsama" in jedha.
Waan seerichi abboomu hundumaa yoo goote, dhagna-qabaan siif waa'ee in baasa; seericha irra yoo daddarbite garuu, dhagna qabachuun kee akka waan dhagna hin qabatin hafteetti in lakkaa'ama. 
Namni dhagna hin qabatin immoo waan seerichi gaafatu yoo eege, dhagna hin qabatin hafuun isaa akka dhagna qabaatti hin lakkaa'amuufii ree?
Egaa namni akka uumametti utuu dhagna hin qabatin hafee waan seerichi abboomu raawwatu, sitti in farada, ati seericha caafame utuu qabduu, utuma dhagna qabattuus seericha irra in daddarbita. 
Namni bifa isa bakkeetti mul'atuun Yihudii waan ta'eef, Yihudii dhugaa hin ta'u; dhagna-qabaan fooniis dhagna-qabaa dhugaa hin ta'u. 
Namni keessa namummaa isaatii isa bakkeetti hin mul'anneen Yihudii ta'e garuu,Yihudii dhugaa dha; dhagna-qabaan yaada garaa namaas dhagna-qabaa isa dhugaa dha; kunis hojii hafuura Waaqayyoo ti malee, hojii seericha isa caafamee miti.Namni akkasii kun Waaqayyo biratti malee, namoota biratti hin jajamu.
Ani Phaawulos fedha Waaqayyootiin ergamaa Kristos Yesus ta'uudhaaf kanan waamame, Sostenees obboleessaa wajjin, 2 gara waldaa Waaqayyoo isa mandara Qorontos jiruu, gara warra karaa Kristos Yesus qulqulleeffamanii, warra iddoo garaa garaatii, maqaa Yesus Kristos gooftaa hunduma keenyaa waammatan hundumaa wajjin, qulqulloota ta'uudhaaf waamamaniitti kana caafuu koo ti. 
Waaqayyo abbaan keenya gooftaan keenya Yesus Kristosis ayyaana, nagaas isiniif haa kennu!
Waaqayyoon Galateeffachuu Isaa  
Ayyaanni Waaqayyoo Kristos Yesusiin waan isiniif kennameef, ani yeroo hundumaa sababii keessaniif Waaqayyo koo nan galateeffadha. 
Isin waanuma dubbatan hubachiisuudhaaf ofii keessaniifis waan hundumaa hubachuudhaaf, karaa hundumaan kennaa guutuu isumaan argattaniittu.
Wanti waa'ee Kristosiif dhugaa ba'ame isin gidduutti hundee godhatee jabaateera. 
Kanaaf lammaffaa mul'achuu gooftaa keenyaa Yesus Kristos eeggachaa utuu jirtanii, kennaa hafuuraa keessaa tokko illee isinitti hin hiratu.
Guyyicha gooftaa keenya Yesus Kristos sanatti akka isin warra yakka hin qabne taataniif, gooftichi hamma dhuma barichaatti is in in cimsa. 
Waaqayyo, inni gara tokkummaa ilma isaa Yesus Kristos gooftaa keenyaatti isin waame, amanamaa dha.
Amantoonni Yaadaan Akka Gargar Hin Baane Gorsuu Isaa
Obboloota ko, isin hundumti keessan waan dubbattanitti akka walii galtan, yaada tokkoon akeekkattanii tokkummaadhaanis raawwachuudhaaf akka qophooftan malee, is in gidduutti gargar ba'uun akka hin jiraanne, maqaa gooftaa keenya Yesus Kristosiin isinan gorsa. 
Obboloota ko, wal qoccoluun akka isin keessa jiru, namoonni aaddee Kilo'ee anatti himaniiru.
Qoccolloon ani jedhus isa isin keessaa kaan, "Ani kan Phaawulos!" kaan, "Ani kan Apholos!" kaan, "Ani kan Keefaa ti!" kaan immoo, "Ani kan Kristos!" jedhan jechuu koo ti.
Kristostu gargar hirame mooree? Phaawulostu isiniif jedhee fannifame moo ree? Yookiis maqaa Phaawulositti cuuphamtan moo ree? 
Kriisphosii fi Gaayos irraa kan hafe isin keessaa nama kan biraa iyyuu bagan hin cuuphin! 15 Egaa namni, "Maqaa Phaawulositti cuuphamtan" isiniin jechuu hin danda'u.
Haa ta'u iyyuu malee, Isxifaanaasii fi maatii isaa immoo cuupheera; kanaa achi nama kan biraa kanan cuuphe hin beeku. 
Kristos wangeela akkan lallabuuf na erge malee, akkan cuuphuuf ana hin ergine; fannifamuun Kristos ulfina isaa akka argatuttan lallabe malee, fannoo isaa salphisuudhaaf ogummaa namaatiin hin lallabne.
Kristos Humnaa Fi Ogummaa Waaqayyoo Ta'uu Isaa
Waa'ee fannifamuu Kristos dubbachuun warra karaa badiisaa irra jiraniif gowwummaa dha; nuyi warra karaa fayyinaa irra jirruuf garuu, inni humna Waaqayyoo ti. 
Caaffanni qulqullaa'aan, "Ogummaa warra ogeessotaa nan balleessa, hubannaa warra hubattootaas lafatti nan dabala" in jedha. 
Egaa namni ogeessi eessatti hafa ree? Barsiisaan seeraas eessatti hafa ree? Dubbi-beekaan bara si'anaas eessatti hafa ree? Waaqayyo ogummaa biyya lafaa kanaa gowwummaa godheera mitii ree? 
Biyyi lafaa ogummaa ofii isaatiin Waaqayyoon isa ogummaadhaan guute beekuu dadhabnaan, gowwummaa barsiisa isa nuyi lallabnuutiin warra amanan fayyisuun Waaqayyotti tole. 
Yihudoonni illee milikkitoota gaafatu, Giriikonni immoo ogummaa barbaadu. 
Nuyi garuu, Kristos isa fannifame in lallabna; kun immoo warra Yihudootaatti gufuu dha, warra Yihudoota hin ta'initti immo ogowwummaa dha. 
Warra Waaqayyo waameef garuu Yihudootaa fi taanaan Giriikotaafis taanaan, Kristos humna Waaqayyoo ti, ogummaa Waaqayyoo tis. 
Wanti gowwummaa Waaqayyoo fakkaatu ogummaa namaa irra in caala, wanti dadhabbii Waaqayyoo fakkaatus jabina namaa irra in caala.
Obboloota ko! Isin yeroo waamamtan, namoota attamii akka taatan of irratti ilaalaa! Akka yaada namaatti baay'een keessan ogeessota miti; baay'een keessan beekamoo miti; baay'een keessanis sanyii warra gurguddaa keessaa miti. 
Waaqayyo garuu namoota ogeessota yeellaasisuudhaaf, waan biyyi lafaa gowwaatti lakkaa'u fo'ate; Waaqayyo warra jaboo yeellaasisuudhaaf waan biyyi lafaa dadhabaatti lakkaa'u fo'ate.
Waaqayyo Wanta jira jedhamu lafatti dabaluudhaaf, wanta jira hin jedhamne, wanta biyya lafaatti gad deebi'aatti lakkaa'amuu fi wanta tuffatamaa fo'ate. 
Kanaafis namni tokko illee fuula Waaqayyoo duratti of hin jajin.
Kristos Yesuitti jiraachuun keessan Waaqayyo biraa ta'e; Waaqayyo Kristosin ogummaa keenya nuuf godhe. Isumaan qajeelota taanee, Waaqayyoof qulqulloofnee in furamna. 
Kanaafis "Namni of jaju gochaa gooftaatiin of haa jaju!" kan jedhu caafameera.
Nuyi garuu yaada Kristos qabna.
Kristosin Isa Fannifame Duwwaa Beekuu
Yaa obboloota ko! Ani yeroon gara keessan dhufe, namoota kan biraa caalaatti dubbachuudhaan yookiis ogummaa argisiisuudhaan, dhoksaa Waaqayyoo isinitti lallabaa hin dhufne. 
Hamman isin bira turettis Yesus Kristos, isa fannifame sana duwwaa beekuu koo akkan mul'isuuf murtoo godheen ture. 
Ani dadhabbii, sodaadhaa fi rom'a baay'eedhaanan isin bira ture. 
Dubbiin afaan koo, lallabni koos humnii fi hafuurri Waaqayyoo akka na keessa jiru argisiise malee, dubbii ogummaa namaa keessaa ba'een amansiise miti. 
Egaa amantiin keessan humna Waaqayyoo irra malee ogummaa namaa irra hin dhaabanne. 
Ogummaa Waaqayyoo
Haa ta'u iyyuu malee, ogummaa bara si'anaa, yookiis ogummaa warra biyya lafaa kana seerratanii, ofiis golgolaa'uuf jiranii, yoo ta'uu dhaabaate iyyuu, warra bilchaatan keessatti immoo dubbii ogummaa in dubbanna. 
Nuyi dubbii dhoksaa ogummaa Waaqayyoo isa hin beekamin ture sana dubbanna; Waaqayyo ulfina isaa irraa akka hirmaannuuf uumamuu biyya lafaa dura ogummaa sana yaadee qopheesse.
Warra biyya lafaa kana seerratan keessaa tokko iyyuu ogummaa kana hin hubanne; utuu hubataniiru ta'ee, gooftaa ulfinaa hin fannisan turan. 
Caaffata qulqullaa'oo keessatti, "Waan Waaqayyo warra isa jaallataniif qopheesse,iji namaa hin argine, gurri namaa hin dhageenye, yaadni namaas bira hin geenye" in jedha.
Waaqayyo garuu hafuura qulqulluudhaan isa kana nutti mul'se; hafuurri qulqulluun waan hundmaa, yaada Waaqayyoo isa gad fagoo iyyuu qoree bira in ga'a. 
Waan yaada namaa keessa jiru, hafuuruma namicha keessa jirutu beeka malee, namni biraa beekuu hin danda'u; akkasumas hafuura Waaqayyoo malee, eenyu illee yaada Waaqayyoo hin hubatu. 
Ammas nuyi kennaa isa Waaqayyo biraa nuuf kenname beekuudhaaf, hafuura isa Waaqayyo biraa dhufe fudhanne malee, hafuura biyya lafa kanaa hin fudhanne.
Kanaafis nuyi dubbii hafuuraa warra hafuuricha argataniif waan hiiknuuf, isa dubbannu barsiisa hafuurichaatiin malee, barsiisa ogummaa namaatiin hin dubbannu. 
Namni hafuuricha hin argatin, kennaa hafuura Waaqayyoo hin fudhatu; kennaan sun isatti gowwummaa dha. Kennicha gargar baasee shallaguudhaaf iyyuu hafuuricha qabaachuu waan barbaachisuuf, isa hubachuu hin danda'u. 
Namni hafuuraa waan hundumaa shallaga, isa garuu namni tokko iyyuu hin shallagu. 
Caaffanni qulqullaa'aan,"Eenyutu yaada gooftichaa beeka? Eenyutus isa gorsuu danda'a?" jedha.
Ani Phaawulos fedha Waaqayyootiin ergamaa Kristos Yesus kanan ta'e, Ximotewos obboleessaa wajjin, gara waldaa Waaqayyoo isa mandara Qorontos jiruuf, gara warra guutummaa kutaa biyya Akaayyaa keessaa Waaqayyoof qulqullaa'an hundumaatti kana caafuu kooti. 
Waaqayyo abbaan keenya gooftaan keenya Yesus Kristosis ayyaana nagaas isiniif haa kennu!
Waaqayyoof Galata Dhi'eessuu Isaa
Waaqayyoof, abbaa gooftaa keenyaa Yesus Kristos, abbaa araara hundumaaf, Waaqayyo jajjabina hundumaaf galanni haa ta'u! 
Jajjabina isa Waaqayyo biraa arganne sanaan, nuyi immoo rakkina attamii keessatti iyyuu warra kaan akka jajjabeessinuuf, inni rakkina keenya hundumaa keessatti nu in jajjabeessa. 
Dhiphina Kristos keessaa hammana kan hin jedhamne akkuma hirmaanne akkasuma karaa Kristos jajjabina isaa keessaa hammana kan hin jedhamne in hirmaanna. 
Rakkina keenya yoo ta'e, jajjabina keessaniif, oolfamuu keessaniif ta'a; jajjabina keenyas yoo ta'e, isiniifis immoo jajjabina; jajjaqina kanaan sanyii dhiphina isa nuyi baannuu, obsaan akka baattaniif isin in dandeessisa. 
Isin dhiphina keenya irraa akkuma hirmaattan, akkasuma jajjabina keenya irraas akka hirmaattan waan beeknuuf, abdii nuyi waa'ee keessaniif qabnu hin socho'u. 
Yaa obboloota ko, rakkinni kutaa biyya Asiyaa keessatti nu irra ga'e attam akka ture, akka beektan in jaallanna; rakkinni sun hamma nuyi baachuu dadhabnutti safara malee ulfaataa waan ta'eef, jireenyatti hafuu keenyaaf iyyuu abdii kutannee turre. 
Akka waan firdiin du'aa nutti faradameetti, nutti dhaga'amee ture; garuu nuyi, Waaqayyo isa warra du'an kaasu duwwaa malee, ofii keenya akka hin amananneef kun ta'e. 
Waaqayyo sodaachisa du'aa, isa akkasii keessaa nu oolcheera, nu oolchuufis jira; amma iyyuu deebi'ee akka inni nu oolchuuf abdii keenya isa irra kaa'anneerra. 
Isinis waa'ee kanaaf nuuf kadhachuu keessaniin nu gargaaruu in dandeessu; namoonni baay'een gaarummaa inni ittiin nu oolche kanaaf, nuuf jedhanii Waaqayyoof galata guddaa in galchu.
Akeeka Isaa Geddaruu Isaa
Jireenya nuyi biyya lafaa kana keessa ittiin jiraanne, caalaatti immoo akki nuyi garaa dhokfannaa malee, gowwoomsaa malees isinii wajjin itti jiraanne, Waaqayyo biraa ta'uu isaa yaadni garaa keenyaa waan dhugaa nuuf ba'uuf, waan ittiin of jajannu argachuu keenya; kunis ayyaana Waaqayyootiin malee, ogummaa biyya lafaatiin miti. 
Waan isin dubbiftanii hubachuu dandeessan malee, nuyi wanta kan biraa isiniif hin caafne; guutummaatti akka hubachuuf jirtan nan abdadha. 
Amma gar tokkoo isaa yoo nuuf hubattan iyyuu, guyyaa gooftaa Yesusitti akkuma nuyi isiniin of jajuu dandeenyu, isinis nuyiin akka of jajjanitti, guutummaatti nu hubachuuf jirtu. 
Kun akka ta'u waanan amaneef, ayyaana Waaqayyoo si'a lama akka argattaniif, dura gara keessan dhufuuf akeekeen ture. 
Utuun kutaa biyya Maqedooniyaa hin dhaqin dura, karaa keessan darbee isin argee, Maqedooniyaadhaa yeroon dhufus gara keessanitti deebi'ee, isin immoo gara kutaa biyya Yihudaatti yommuun darbu na gargaartu. 
Akeeka kana, "Hin dhibu" jedheen salphaatti baafadhee ree? Yookiis akeeka koo yeroon baafadhu akkuma namni biyya lafaa kanaa tokkichumaan "Eyyee" jedhee, yommusuma immoo "Waawuu" jedhuttan akeekkadhaa ree? 
Akka amanamummaan Waaqayyoo dhugaa ta'e, akkasuma dubbiin ani isinitti dubbadhu "Eyyee", "Waawuu" jechuudhaan kan garagaggalu miti. 
Yesus Kristos, ilmi Waaqayyoo, inni Silwaanosiin, Ximotewosii fi anaan isin gidduutti lallabame, "Eyyee" fi "Waawuudhaan" gara hin gaggalle; isa bira yeroo hundumaa "Eyyeetu" jira. 
Abdiin Waaqayyoo hundinuu karaa Kristos "Haa ta'u" jedhamanii in raawwatamu; kanaaf nus karaa isaa "Ameen" jennee Waaqayyoof galata in galchina. 
Isinii wajjin jabeessee kan nu dhaabe, hojii kanaafis kan nu dibe Waaqayyoo dha. 
Milikkita kan isaa ta'uu keenyaas nutti mallateesseera; qabsiisa garaa keenya keessa kaa'annus hafuura isaa nuuf kenneera. 
Ani garuu isin qusachuudhaaf gara Qorontos dhufuu dhiisuu koo Waaqayyo in beeka; kanas Waaqayyo dhugaa ana irratti haa baasu!
Isin amantiitti jabaattanii waan dhaabattaniif, isin gammachiisuudhaaf isinii wajjin hojjenna malee, nuyi amantii keessan irratti gooftummaa argisiifna jennee miti.
Ergaa Phaawulos Gara Warra Efesoonitti Erge Nagaa
Ani Phaawulos fedha Waaqayyootiin ergamaa Kristos Yesus kanan ta'e, warra Kristos Yesusitti amananii, Waaqayyoof qulqullaa'anii mandara Efesoon jiraataniif kana caafuukoo ti. 
Waaqayyo abbaan keenya, gooftaan keenya Yesus Kristosis ayyaana, nagaas isiniif haa kennu!
Karaa Kristos Eebba Hafuuraa Argachuu 
Waaqayyoof, abbaa gooftaa, keenyaa Yesus Kristos isa karaa Kristos eebba hafuuraa hundumaan, waan waaqa irraatiinis nu eebbiseef galanni haa ta'u! 
Inni uumamuu biyya lafaa dura iyyuu warra qulqullaa'an, warra isa duratti mudaa hin qabne akka taanuuf, jaalalaan karaa Kristos nu fo'ateera. 
Waaqayyo, karaa Yesus Kristos ilmaan isaa taanee akka guddifamnuuf, akka fedha isaa isa gaariitti yaadaan nuuf qabeera. 
Kunis guddina ayyaana isaa, isa inni ilma isaa isa jaallatamaadhaan nutti tolee nuuf kenne in galateeffachiisa. 
Akka badhaadhummaa ayyaana isaattis Kristos dhiiga isaa nuuf dhangalaasuu isaatiin furamuu, dhiifamuu cubbuus qabna. 
Ayyaanni inni ogummaa isaa fi hubannaa isaa hundumaan nu irratti dhangalaase baay'ee dha. 
Waaqayyo waan isatti gaarii fakkaate karaa Kristos itti yaadee of dura kaa'atee ture ammas dhoksaan fedha isaa kun nu biratti akka beekarnu godhe. 
Barri murame yeroo guututti, Waaqayyo akka ittiin fayyisuuf akeeketti, wanta bantii waaqaa keessa, wanta lafa irra jiru, wanta hundumaas harka Kristos jalatti walitti in qaba. 
Waaqayyo wanti hundinuu akka akeeka isaatii fi akka fedha isaatiitti akka ta'u in godha; nus immoo akka inni yaadee qopheessee of duraa qabuutti, karaa Kristos fo'amneerra. 
Nuyi warri duraan dursinee Kristosin abdii godhanne, ulfina isaatiif galata akka taanuuf nu fo'ate. 
Isinis immoo ergaa dhugaa, wangeela fayyina keessanii karaa isaa dhageessan; isin warri dhageessanii itti amantan, hafuura qulqulluu isa abdachiifameen mallateeffamtaniittu. 
Hafuurri qulqulluun immoo warri kan Waaqayyoo ta'an galata ulfina isaatiif yeroo furamanitti wanta nuyi argachuuf jirruuf qabdii keenya.
Karaa Kristos Gooftummaa Waaqayyoo Beekuu
Ammas ani gooftaa Yesusitti amanuu keessan warra Waaqayyoof qulqullaa'an jaallachuu keessanis dhaga'eera. 
Waa'ee keessaniif Waaqayyoon galateeffachuu, kadhata koo keessattis isin yaadachuu hin dhiifne.
Waaqayyo gooftaa keenyaa Yesus Kristos, abbaan ulfinaa hafuuraa ogeessota isin godhu, Waaqayyoon beekuus isa isinitti mul'isu, akka isiniif kennuuf nan kadhadha. 
Waamichi isaa abdii maalii akka of keessaa qabu, ulfinni warri Waaqayyoof qulqullaa'an itti darbanii argachuuf jiranis badhaadhummaan isaa maal akka ta'e beekuudhaaf, ija qalbii keessanii akka isiniif ibsuuf kadhata koo ti. 
Kunis nuyi warra amanneef humni isaa safara malee guddaa akka ta'e, aangoon isaa inni jabaanis nu gidduutti akka hojjetu akka beektaniif ture. 
Inni hojii aangoo isaa kanaan Kristosin warra du'an keessaa kaasee, waaqa irrattis gara mirga ofii isaatii isa teessise. 
Gooftummaa, aboo, humna, mootumma hamma jiru hundumaa, bara kanatti, bara dhufuttis waanuma maqaa dha'uun danda'amu gararraa isa oolche. 
Waaqayyo waan hundumaa miilla Kristos jala kaa'e; goofticha waan hundumaa gararraa jiru kanas waldaa kristiyaanaatiif mataa godhee kenne. 
Waldaan kristiyaanaa dhagna Kristos; inni waan hundumaa karaa hundumaan guutu, guutummaa isaatti dhagna isaa kanatti in jiraata.
Karaa Hafuuraa Du'a Keessaa Gara Jireenyaatti Darbuu 
Isin kanaan dura irra-daddarbaa keessanii fi cubbuu keessaniin [karaa hafuraa] duutanii turtan. 
Yeroo sanatti isin toora biyya lafaa kanaa duukaa buutanii deddeebi'aa, aboo qilleensa keessa jiru irratti isa gooftummaa qabuuf abboomamaa turtan; hafuurichi hamaan amma namoota Waaqayyoof hin abboomamne gidduutti hojjechaa jira. 
Nus hundumti keenya hawwa foon keenyaa duukaa buunee, akka fedha namummaa keenyaa fi yaada keenyaatti warra akkasii gidduu jiraanneerra; kana irraa kan ka'es akkuma warra kaanii dhalootaan dheekkamsa Waaqayyoo jala gallee turre. 
Araarri Waaqayyoo garuu baay'ee waan ta'eef, jaalala isaa isa guddaa sanaan nu jaallate. 
Nuyi irra-daddarbaa keenyaan karaa hafuuraa du'oo taanee utuma jirruu, inni warra Kristosii wajjin jiraatan nu godhate; isin ayyaana Waaqayyootiin fayyifamtan. 
Karaa Kristos Yesus isumaa wajjin du'aa nu kaase, isumaa wajjin bantii waaqaa keessaa iddoo nuuf kenne, nu teessises. 
Inni arjummaa karaa Kristos Yesus nuuf godhe sanaan, baraa dhufu humdumaattuu baay'ina ayyaana isaatii isa hammas hin jedhamne argisiisuudhaaf kana godhe. 
Isin ayyaana Waaqayyootiin karaa amantii fayyifamtan; inni immoo kennaa Waaqayyoo ti malee, gochaa ofii keessanii miti; 
hojiidhaanis miti, namni tokko illee akka ittiin of hin janyetti. 
1Nuyi hojii harka isaatii ti, hojii gaarii isa Waaqayyo duraan dursee qopheesse keessa akka deddebinuuf karaa Kristos Yesus uumamne. 
Karaa Yesus Kristos Tokko Ta'uu
Isin warri saba Waaqayyoo hin ta'in, "Warra dhagna qabatan" waan harkaan dhagna namaa irratti hojjetamuun warra of waaman biratti, "Warra dhagna hin qabatin" jedhamtanii akka waamamaa turtan yaadadhaa! 
Yeroo sanatti isin Kristosii wajjin homaa walittii hin qabdan turtan; waldaa ijoollee Israa'elitti orma, kakuu abdii isaanii keessaa kan hin qabne, ofii abdii kan hin qabne, biyya lafaattis Waaqayyo malee akka turtan yaadadhaa! 
Amma garuu Kristos Yesusii wajjin tokkummaa qabaachuudhaan isin warri dur fagaattanii turtan dhiiga Kristosiin dhi'eeffamtaniittu. 
Kristos nagaa keenya; inni keenyan diinummaa isa gidduu ture diigee, warra Yihudoota hin ta'in Yihudootas, lamaanuu tokko godheera. 
Inni nagaa buusuudhaan qooda gosa lamaanii namummaa haaraa isatti argamu tokko akka uumuuf abboommotaa fi toora seera sanaa namoota irraa kaase. 
Fannoo irratti du'uudhaan gosa lamaanuu akka dhagna tokkootti, Waaqayyotti araarsuudhaaf, ofii isaatiin diinummaa balleesse. 
Inni dhufee isin warra fagoo turtanitti, isaan warra dhi'oo turanittis misraachoo nagaa lallabe.
Nuyi lamaanuu hafuuruma tokkoon karaa isaa akka itti abbaa bira geenyu qabna. 
Egaa isin si'achi warra Waaqayyoof qulqullaa'anii wajjin warra biyyaa, warra mana Waaqayyootis malee, orma, nama biyya diidaas miti. 
Isin hundee ergamootaa fi raajotaa irratti ijaaramtaniittu, Kristos Yesus immoo ofii isaatii dhagaa golee qajeelchuudha. 
Guutummaan ijaarsa sanaa isumaan walitti qabamee, mana qulqul-lummaa Waaqayyoo ta'uudhaaf gooftaatti in guddata. 

Isinis immoo isumaan mana isa Waaqayyo hafuura isaatiin keessa jiraatu taatanii itti ijaaramuu keessan.
Maqaa Rabbii Akkaan Mararfataa Akkaan Rahmata Godhaa Ta’eetiin Faaruun hundi kan Rabbii Gooftaa aalamaati Akkaan mararfataa akkaan rahmata godhaa.
Abbaa (mootii) guyyaa murtii Si qofa gabbarra; Si qofa gargaarsifannas Daandii sirrii nu qajeelchi.
Karaa warra isaan irratti tola ooltee; kan isaan irratti hin dallanaminiifi hin jallatinii (nu qajeelchi) Alif, Laam, MiimKun kitaaba [Rabbiin biraa ta’uu isaa ilaalchisee] mamiin isa keessa hin jirreedha;warra Rabbiin sodaataniif qajeelfama.
Isaan "Ghaybitti" (wantoota miiraan hin dhaqqabamnetti) amanan, kan salaata sirnaan salaataniifi waan Nuti isaaniif arjoomne irraa kennaniidha.
Ammas isaan warra waan gara keetti buufameefi waan si dura buufametti amananiifi isaan Aakhiraa dhugoomsaniidha. 
Warri sun qajeelfama Rabbii isaanii biraa ta’e irra jiruAmmas warri sun isaantu milkaa’oodha.
Dhugumatti, isaan kafaran isaan akeekkachiiftes isaan akeekkachiisuu dhiiftes [lamaanuu] isaan irratti wal qixa; hin amananu.
Rabbiin onnee isaaniitiifi dhageettii isaanii irratti cufe; agartuu isaanii irras haguuggiitu jiraIsaaniif adabbii guddaatu jira.
Namoota irraa nama odoo hin amanin "Rabbiifi Guyyaa Aakhiraatti amanne" jedhutu jira.
Rabbiifi warra amanan gowwoomsan [isaanitti fakkaata]; hin beekan malee lubbuu isaanii malee homaa hin gowwoomsanu.
Onnee isaanii keessa dhukkuba [shakkiifi nifaaqaatu] jiraRabbiinis dhukkuba isaaniif dabaleWaan kijibaa turaniif jechas adabbii laalessaa ta’etu isaaniif jira.
Yeroo "Dachii keessatti badii hin raawwatinaa" isaaniin jedhames "nuti warra tolchu qofa" jedhu.
Dhagayaa! Dhugumatti isaan isaanumatu warra badiitiGaruu [haala gadhee isaanii kana] hin beekanu.
Yeroo "akka namoonni amananitti amanaa" isaaniin jedhames, "sila nuti akka warri gowwaan amananitti amannaa?" jedhuDhagayaa! dhugumatti isaan isaanumatu gowwootaGaruu isaan hin beekan.
Yeroo warra amanan qunnaman "nuti amanneerra" jedhuYeroo sheyxaanota (hoggantoota) isaanii waliin kophaa ba’an immoo "dhugumatti nuti isin waliin jirra; nuti isaanitti qishnuma (qoosaa) godhuuf [akkas goone]" jedhu.
Rabbiin [mindaa qishnaa isaaniitiif] isaanitti qishnaa godha; jallina isaanii keessatti odoo isaan dhama’anuu isaan dhiisa.
Isaan warra jallina qajeelumaan bitataniidhaDaldalli isaaniis bu’aa dhabeIsaanis warra qajeelan hin turre.
Fakkeenyi isaanii akka fakkii isa ibidda qabsiifatee, yeroma isheen waan naannoo isaa ibsitu Rabbiin ifaa isaanii adeemsisee dukkana keessatti haala hin argineen isaan dhiiseeti [Isaan] duudaa, arraba qabamaafi jaamaadhaKanaafuu [gara karaa qajeelaa] hin deebi’anu.
Yookiin akka bokkaa cimaa samii irraa ta’ee kan isa keessa dukkanni, kakawwee (mandiisuu)fi calanqeen (hangaasuun) jiru, du’a bakakkaa irraa ta’e sodaaf quba gurra isaanii keessa kaa’atuRabbiinis kaafirootatti marsaadha.
Calanqichi ija isaanii butuutti dhiyaataDhawaata isaaniif ifuun isa keessa deemuYeroo isaan irratti dukkanaa’e immoo ni dhaabatuRabbiin odoo fedhee dhageettiifi agartuu isaanii ni deemsisa tureDhugumatti, Rabbiin waan hunda irratti danda’aadha
Yaa namootaa! Akka Rabbiin sodaattaniif jecha gooftaa keessan isa isiniifi warra isiniin duraa uume qofa gabbaraa!
[Rabbiin] Isa dachii afata, samii immoo ijaarsa (gubbaa) isiniif taasisee, kan samii irraa bishaan buusee ergasii isaan fuduraa irraa soorata isiniif baaseedhaKanaafuu odoo [kan gabbaramuun malu Rabbiin qofa ta’uu] beektanuu Rabbiif shariikota hin godhinaa.
Yoo waan Nuti gabricha keenya irratti buufne (Qur’aana) irraa mamii keessa taataniif, yoo kan dhugaa dubbattan taataniif, suuraa akka isaa [tokko] fidaatii ragoota (gargaartotaafi deeggartoota) keessan kan Rabbiin ala jiranis waamadhaa.
Yoo [amma dura] hin dalagin; fuuldurattis hin dalagdanu; kanaafuu ibidda qabsiisaan ishee namaafi dhagaa ta’e kan kaafirootaaf qopheeffamte sodaadhaa.
Isaan amananii, gaggaarii hojjatan, jannatoonni laggeen jala ishee yaatu isaaniif jira jechuun [isaan] gammachiisiDhawaatuma firii ishee irraa sooramaniin "kun soorata kana dura sooramneedha" jedhu Wal fakkaataa ta'ee isaaniif kennameIsaaniif ishee keessa haadholeen manaa qulqulleeffamanis ni jiruIsaanis ishee keessatti hafoodha.
Dhugumatti Rabbiin bookees taatee waan ishee irra guddaa (yookiin xiqqaa) fakkeenya taasisuu hin saalfatuWarri amanan akka inni dhugaa Gooftaa isaanii irraa ta’e ni beekuIsaan kafaran immoo "Rabbiin fakkeenya kanatti maal fedhe?" 
jedhu[Rabbiin] kanaan (namoota) baay’ee jallisee (namoota) baay’ees qajeelchaFinciltoota malees (kan biraa) ittiin hin jallisu
[Isaan] warra waadaa Rabbii erga kakuun jabeessanii booda diiganii, waan (firummaa) Rabbiin fufamuu isaatti ajaje kutanii, dachii keessatti badii raawwataniidhaWarri sun hoonga’oon isaanuma.
Inni (Rabbiin) Isa waan dachii keessa jiru hunda isiniif uumee ergasii gara samii ol ta’ee samii torba isaan taasiseedhaInni waan hunda akkaan beekaadha.
Sila odoo Inni haala isin du’aa turtaniin isin jiraachisee ergasii isin ajjeesee ergasii isin jiraachisuun ergasii gara Isaatti kan deebifamtanu taatanii jirtanuu akkamitti Rabbitti kafartu?
Yeroo Gooftaan kee malaa’ikootaan "dhugumatti, Ani (ilmaan namaa) dachii keessatti bakka bu’aa (khaliifaa) taasisuufan jira" jedhes [yaadadhu]Isaanis ni jedhan:
"Sila odoo nuti galata keetiin si faarsinuufi si qulqulleessinuu namoota ishee (dachii) keessatti badii dalagan, kan dhiiga (walii) dhangalaasan ishee keessatti taasiftaa?" [Innis] ni jedhe:
"Dhugumatti, Ani akkaan beekaa waan isin hin beekneti."
Aadamiinis maqoota [waan] hundaa isa barsiiseErgasii malaa’ikoota irra isaan fideetiin "yoo kan dhugaa dubbattan taataniif maqoota wantoota kanneenii naaf odeessaa" jedhe
[Malaa’ikoonnis] ni jedhan: "Ati qulqulloofteNu waan Ati nu barsiifte malee beekumsa hin qabnu; dhugumatti, Ati Simatu akkaan beekaa ogeessa."
[Rabbiin] ni jedhe: "Yaa Aadam! maqoota isaanii isaanitti himi." Yeroma inni maqoota isaanii isaanitti himu [Rabbiin] ni jedhe: "Sila Ani akkaan beekaa wantoota fagoo kan samiifi dachiiti;
ammas Ani akkaan beekaa waan isin ifa taasiftaniifi waan isin dhoksaa turtaniiti’ isiniin hin jennee?"
Yeroo Nuti malaa’ikootaan "Aadamiif sujuuda[] godhaa" jennes [yaadadhu]Ibliisa malee Isaan sujuuda godhan; [Inni] ni dide; ni boonesKaafiroota irraayis ta’e.
Ni jennes: "Yaa Aadam! Atiifi haati manaa kee jannata keessa jiraadhaaIshee irraa bal'oo haala taateen iddoo feetanii nyaadhaaMukattii kanatti immoo hin dhiyaatinaaYoos miidhaa hojjattoota irraa taatu."
Shayxaannis ishee (jannata) irraa isaan mucucaachiseWaan isaan isa keessa turan irraas isaan baaseNutis ni jenne:
"gariin keessan gariif diina ta’aa gadi bu’aaIsiniifis dachii keessa iddoo jireenyaatiifi waan itti fayyadamtan kan yeroo murtaa’eetu jira."
Aadamis Gooftaa isaa irraa jechoota[] fudhatee sana booda [Rabbiin] dhiifama isaaf godheDhugumatti, Inni (Rabbiin) Isatu akkaan tawbaa qeebalaa, akkaan rahmata godhaadha.
Nuti ni jenne: "Hundi keessanuu ishee (jannata) irraa gadi bu’aaErgasii yoo Ana irraa qajeelfamni isiniif dhufe, namni qajeelfama kiyya hordofe, sodaan isaan irra hin jiru; isaan hin gaddanus."
Warri kafaranii keeyyattoota keenyas kijibsiisan, isaan sun warra ibiddaatiIsaan ishee keessatti hafoodha.
Yaa Ilmaan Israa’iil! Ni’imaa kiyya kan Ani ittiin isin qanansiise yaadadhaaWaadaa kiyyas[] guutaa; Anis waadaa keessan nan guutaAna qofa sodaadhaas!
Waan Ani buuse kan mirkaneessaa waan isin bira jiruu (Tawraatiifi Injiil) ta’ettis amanaaJalqaba warra isatti kafaruu hin ta’inaaKeeyyattoota kiyyaanis gatii xiqqaa hin bitatinaaAna qofa sodaadhaa.
Odoo beektanii dhugaa sobaan [walitti] hin makinaa; haqa hin dhoksinaas.
Salaata seeraan salaataa; zakaas kennaa; warra rukuu’a godhan wajjinis rukuu’a godhaa.
Sila odoo kitaaba dubbiftanuu gaariitti nama ajajaa lubbuu keessan dagattuu! Sila hin xiinxaltanuu!
Obsaafi salaataan gargaarsa barbaadaaDhugumatti, isheen warra [Rabbiin] sodaatan irratti malee ulfaattuudha.
[Isaan] warra Gooftaa isaanii wajjiin wal qunnamuufi gara Isaatti deebi’uu mirkaneeffataniidha.
Yaa Ilmaan Israa’iil! Ni’imaa kiyya kan Ani isinii ooleefi kan Ani aalama hunda irra isin caalchise [yaadadhaa].
Guyyaa lubbuun [tokko] lubbuu (biraa) homaa hin fayyadne, kan jaarsummaan (araarsi) ishee irraa hin fudhatamneefi gumaanis ishee irraa hin fuudhamne, kan isaanis hin tumsamne san sodaadhaa.
Ammas yeroo Nuti ummata Fir’awn kan hamtuu adabbii isin dhandhamsiisaa turan, ilmaan dhiiraa keessan gorra’aniifi dubartoota keessan dhiisan irraa bilisa isin baafne san [yaadadhaa]Sana keessa balaa guddaa Gooftaa keessan irraa ta’etu jira.
Yeroo bahra isiniif addaan foonee, ergasii bilisa isin baafnee ummata Fir’awn odoo isin argitanuu bishaaniin dhidhimsine sanis [yaadadhaa].
Yeroo Muusaaf halkan afurtama beellamnes [yaadadhaa]Ergasii isin bakka inni hin jirretti warra of miidhe taatanii mirgoo (jibicha) [gabbaramaa] taasifattan.
Ergasii sana booda akka isin galateeffataniif jecha dhiifama isiniif goone.
Yeroo Muusaaf kitaaba (Tawraatii)fi addaan fooyaa dhugaafi kijibaa akka isin qajeeltaniif jecha kennines [yaadadhaa].
Yeroo Muusaan ummata isaatiin "yaa ummata kiyya! isin mirgoo [gabbaramaa] taasifachuun lubbuu keessan miitanii jirtanKanaaf gara [Rabbii] uumaa keessan ta’eetti deebi’aaLubbuu keessanis ajjeesaaSanatu Uumaa keessan biratti isiniif caala" 
jedhes [yaadadhaa]Ergasii [Rabbiin] dhiifama isinii godhe (tawbaa keessan qeebale)Dhugumatti, Inni akkaan tawbaa qeebalaa akkaan rahmata godhaadha.
Yeroo isin "yaa Muusaa! nuti hanga Rabbiin ifatti arginutti siif hin amannu" jettanii odoo isin argitanuu duuti isin qabattes [yaadadhaa].
Ergasii akka isin galateeffattaniif jecha booda du’a keessaniitii isin kaafne.
Duumessa isin irratti gaaddiseessineManniifi Salwiis[] isin irratti buufne"Wantoota gaggaarii Nuti isiniif kennine irraa nyaadhaa" (isiniin jenne)Isaanis homaa nu hin miine; garuu lubbuu isaanii kan miidhan turan
Yeroo Nuti "magaalattii[] kana seenaa; ishee irraas iddoo feetanii [nyaata] bal’aa nyaadhaaBalbalichas sujuudaa seenaa"[Kadhaan keenyas badiin] nurraa harca'uudha" jedhaa, badii keessan isiniif araaramnaWarra toltuu hojjataniif [mindaa] dabaluuf jirra" jennes [yaadadhaa].
Warri miidhaa hojjatan [jecha isaaniin jedhame] jecha isa isaaniin hin jedhaminitti jijjiiranWaan isaan fincilaa turaniif jecha warra miidhaa hojjatan irratti adabbii samii irraa ta'e buufne.
Yeroo Muusaan ummata isaatiif dhugaatii (bishaan) barbaadee achumaan Nutis "ulee keetiin dhagicha rukuti" jennaan burqituun kudha lama isa irraa maddite [yaadadhaa]Namoonni hundi iddoo irraa dhugan beekanii jiru"Soorata Rabbii irraa nyaadhaa, dhugaa; Dachii keessas badii hin babal’isinaa" [jenneen].
Yeroo "Yaa Muusaa! nuti nyaata tokko irratti hin obsinuu, akka waan dachiin biqilchitu irraa, kudraa ishee irraa, dabaaqula ishee irraas, qamadii ishee irraas, misira ishee irraas, shunkurtii ishee irraas nuuf baasu Gooftaa kee nuuf kadhu" jettanis [yaadadhaa](Muusaanis) ni jedhe: 
"Sila isin isa gadi aanaa ta’etti isa caalaa ta’e jijjiirrattuu? Gara magaalaa gadi bu’aa; wanti gaafattan isiniif jira.
" Salphinaafi hiyyummaan isaan irratti haguugamtee, dallansuu Rabbi irraa ta’een deebi’anKun waan isaan keeyyattoota Rabbiitti kafaraa, nabiyyootas haqaan ala ajjeesaa turaniifiKun waan isaan fincilaa, daangaas dabraa turaniif.
Dhugumatti warri amanan, isaan yahuudoman, kiristaanonniifi saabi’oonni,[] [isaan irraa] namni Rabbiifi Guyyaa Aakhiraatti amanee toltuus hojjate, isaaniif mindaan Gooftaa isaanii biratti qophaa’ee jiraSodaanis isaan irra hin jiru; Isaanis hin gaddanu.
[Yaa ilmaan Israa’iil!] Yeroo Nuti waadaa keessan qabanneefi [gaara] Xuuris isin gubbaatti ol kaafnee "waan Nuti isiniif kennine cimsaa qabadhaaAkka Rabbiin sodaattaniif waan isa keessa jirus yaadadhaa’ isiniin jenne [yaadadhaa].
Ergasii sana booda gara galtanOdoo tolli Rabbiitiifi rahmanni Isaa isin irra jiraachuu baatee, silaa isin warra hoongaye irraa taatu.
Dhugumatti isin warra isin irraa [dhimma] Sanbataa keessatti[] daangaa dabranii, "isin jaldeeyyii salphattoota ta’aa" isaaniin jenne beektanii jirtu.
Kanaafuu Nuti ishee (adabbii sana) warra isaaniin duraatiifi isaaniin boodaatiif jiilchaa, warra Rabbiin sodaataniif immoo gorsa taasifne.
Yeroo Muusaan ummata isaatiin "dhugumatti, Rabbiin sa’a qaluutti isin ajaja" jedhe [yaadadhaa][Ummanni isaas] "sila ati qishnaa nu godhattaa?" jedhan[Muusaanis] "ani warra wallaaloo [namatti qoosan] ta’uu irraa Rabbittin maganfadha" jedhe
[Ummanni isaas] "isheen maal akka taate ifa nuuf haa godhuu Gooftaa kee nuuf gaafadhu" jedhaniin[Muusaanis] ni jedhe: "dhugumatti, Inni (Rabbiin) ‘isheen sa’a hin dulloomin, kan jabbiis hin ta’in giddu gala taate’ jedhaWaanuma ajajamtan dalagaa."
[Ummanni isaas] "bifa ishee ifa nuuf haa godhuu Gooftaa kee nuuf gaafadhu" jedhan[Muusaanis] "dhugumatti, Inni (Rabbiin) ‘isheen sa’a daalattii, bifti ishee akkaan daalattii daaw’attoota gammachiiftuudha' jedha" jedheen.
[Ummanni isaas] "Dhugumatti, sa’oonni nurratti wal fakkaataniiru; maalummaa ishee ifa nuuf haa godhuu Gooftaa kee nuuf gaafadhuNuti yoo Rabbiin fedhe qajeeluuf jirra" jedhan.
[Muusaanis] ni jedhe: "Inni (Rabbiin) ‘dhugumatti isheen sa’a dachii qotuufi oorruu (bishaan) obaasuu irratti hin leenjifamin, kan [hirdhuu qaamaa irraa] nagaa taateefi bifti makaan ishee keessa hin jirreedha’ jedha." [Ummanni isaas] "amma dhugaa fiddee jirta" jedhanKan hojjachuuttis hin dhihaanne ta’anii ishee qalan.
Yeroo lubbuu ajjeeftanii [waa’ee] ishee keessatti wal falmitan [yaadadhaa]Rabbiin waan isin dhoksaa turtan ifa baasaadha.
"Garii [qaama] isheetiin isa (reeffa isaa) rukutaa" jenneAkka isin xiinxaltaniif jecha akka kanatti Rabbiin du’aa jiraachisee mallattoolee Isaas isinitti agarsiisa.
Ergasii booda onneen keessan ni gogdeIsheen [gogiinsa keessatti] akkuma dhagaati; yookiin goginaan ni caaltiDhugumatti dhagoota irraa kan laggeen isarraa maddantu jiruIsaan(dhagoota) irraa kan dhodhooyee bishaan isa irraa ba’us ni jira.
Ammas isaan irraa kan sodaa Rabbii irraa ka'ee gadi kufutu jira  Rabbiin waan isin dalagdan irraa dagataa miti.
Sila! odoo gareen isaan (Yahuudaa) irraa ta’e haasa’a Rabbii kan dhaga’an ta’anii, eega hubatanii booda odoo beekanuu jijjiiran jiranuu, nuuf amanu jechuu kajeeltuu?
Yeroo warra amanan qunnaman "nuti amannee jirra" jedhanYeroo gariin isaanii garii waliin kophaa ba'an, "sila akka Rabbii keessan biratti ittiin isin falmanuuf waan Rabbiin isin beeksise isaanitti odeessituu! Sila hin xiinxaltanuu!" jedhu.
Sila isaan akka Rabbiin waan isaan dhoksaniifi waan isaan ifa godhan beeku hin beekanuu?
Isaan irraas wallaaltota hawwii sobaa malee kitaaba hin beeknetu jiraIsaan kan shakkan malee homaa miti.
Warra kitaaba harka isaaniitiin katabanii, ergasii isaan gatii muraasa bitachuuf jecha "kun Rabbiin biraa bu’e" jedhaniif badiin mirkanaa'e! Waan harki isaanii barreessiteef jecha badiin isaaniif haa ta’u! Ammas waan isaan carraaqqataniif jecha badiin isaaniif haa ta’u.
"Ibiddi guyyaa lakkaa’amtuu malee nu hin tuqxu" jedhan"Sila isin Rabbiin bira waadaa kaayattanii? [Yoo akkas ta’eef] Rabbiin waadaa isaa hin diigu; [miti] dhugaatti, waan hin beekne Rabbi irratti dubbattu" jedhi.
[Dubbiin akka isin jettan] miti! Namni hamtuu hojjatee hamtuun isaa isa marsite, isaan warra ibiddaatiIsaan ishee keessatti hafoodha.
Warri amananii, gaggaarii hojjatan immoo isaan warra jannataa kan ishee keessatti hafanuudha.
Ammas yeroo Nuti Ilmaan Israa’iil irraa "Rabbiin malee [waan biraa] hin gabbarinaa; abbaafi haadhaaf, firootaafis, yatiimotaafis, hiyyeeyyiifis tola oolaa; namootattis toltuu haasa’aa; salaatas gadi dhaabaa; 
zakaas kennaa" (jechuun) waadaa qabanne [yaadadhaa]Ergasii nama muraasa isin irraa ta’e malee, duuba deebi’aa taatanii irraa gara galtani.
Yeroo Nuti "dhiiga keessan hin dhangalaasinaa; namoota keessanis manneen isaanii irraa hin baasinaa" (jechuun) waadaa keessan qabannee ergasii isin ragaa taatanii mirkaneessitan [yaadadhaa].
Ergasii isinuma kanneentu lubbuu walii ajjeesaOdoo isaan baasuun dhorgaa isin irratti ta’ee jiruu garee isin irraa ta’e manneen isaanii irraa baaftu; isaan irrattis badiifi diinummaan wal gargaartuYoo isaan booji’amtoota ta’anii isinitti dhufanii immoo isaan bilisoomsituSila garii kitaabaatti amantanii gariitti kafartuu?
Mindaan nama isin irraa kana hojjatuu jireenya addunyaa kanaa keessatti salphina malee hin jiruGuyyaa Qiyaamaas gara adabbii cimaa deebifamuRabbiin waan isin dalagdan kan dagatus hin taane.
Isaan warra jireenya addunyaatiin Aakhiraa jijjiirrataniidhaKanaafuu adabbiin isaan irraa hin salphifamuIsaan hin gargaaramanus.
Dhugumatti Nuti Muusaaf kitaaba kenniineerraIsa boodas ergamtoota walitti aansuun hordofsiifnee jirraIisaa ilma Maryamiifis mallattoolee ifa ta’an kenninee jirra"Ruuhul Qudsiin" (Jibriiliinis) isa jabeessinee jirraSila dhawaata ergamaan waan lubbuun keessan hin feeneen isinitti dhufuun boontaniiti garii kijibsiiftanii garii ajjeeftuu?
[Isaanis] "Onneen keenya cufamaadha" jedhanDhugumatti sababa kufrii isaanii Rabbiin waan isaan abaareef xiqqoo malee hin amananu.
Yeroo kitaabni Rabbiin biraa ta’e kan waan isaanii wajjin jiru (Tawraatifi injiilin) dhugoomsu isaanitti dhufu, kan san dura akka warra kafaran irratti injifannoo argataniif [dhufaatii Nabi Muhammadiin SAW Rabbiin] kadhachaa turanii yeroo wanti isaan beekan isaanitti dhufu isatti kafaranKanaafuu abaarsi Rabbii kaafiroota irra haa jiraatu.
Isaan Rabbiin tola Isaa irraa gabroota Isaa gidduu nama fedhe irratti buusuu waanyuun (jibbuun) waan Rabbiin buusetti kafaruun, wanti isaan lubbuu isaanii ittiin jijjiirratan waa fokkateKanaafuu dallansuu irratti dallansuudhaan deebi’anKaafirootaaf adabbii xiqqeessaatu jira.
Yeroo waan Rabbiin buusetti amanaa isaaniin jedhame "nuti waan nurratti buufametti amanna" jedhuWaan isaan ala jiru odoo inni dhugaa dhugoomsaa waan (kitaaba) isaanii wajjin jiruu ta’ee jiruu itti kafaran(Yaa Muhammad! SAW) jedhi: "Sila yoo dhugaan mu’uminoota taataniif maaliif sana dura nabiyyoota Rabbii ajjeeftu?"
Dhugumatti Muusaanis ragaawwan ifa ta’aniin isinitti dhufee jiraErgasii isin lubbuu keessan miidhoo taatanii isa booda (bakka inni hin jirretti) mirgoo [gabbaramaa] godhattan.
Yeroo Nuti waadaa keessan qabannee Gaara Xuurii gubbaa keessan irratti ol fuunee "Waan Nuti isiniif kennine ciminaan qabadhaa[Jecha keenyas] dhaga'aa" jenne [yaadadhaa]Ni jedhan: "Dhageenyee faallessineerra." Onnee isaanii keessa sababaa kufrii isaanitiin [jaalala] mirgoo [gabbaruu] obaafamanii jiru"Yoo mu’uminoota taataniif wanti iimaanni keessan itti isin ajaju waa fokkate" jedhi!
Jedhi: "Yoo manni Aakhiraa Rabbiin biratti isin qofaaf namoota biraatiin ala kophatti ta’e, yoo dhugaa kan dubbattan taataniif mee du’a hawwaa."
Sababa waan harki isaanii dabarfatteef jecha gonkumaa isa hin hawwanuRabbiin warra miidhaa dalaganu akkaan beekaadha.
Nama hunda irra jireenyaaf bololaa (saassataa) ta’uu isaanii argitaMushrikoota irrallee [jireenyaaf bololu]Tokkoon isaanii haala jiraachifamuun isaa kan isa hin fayyanne ta’ee jiruun, odoo waggaa kuma jiraachifamee jaalataRabbiin waan isaan dalagan akkaan argaadha.
"Namni sababa Jibriil isa (Qur’aana) dhugoomsaa waan isa duraatiifi mu’uminootaaf qajeelfamaafi gammachuu ta’e fedha Rabbiitiin onnee kee irratti waan buuseef Jibriiliif diina ta’e, [dallansuu isaatiin haa du’u]" jedhi.
Namni Rabbiif, malaa’ikootaaf, ergamtootaaf, Jibriiliifi Miikaa’iiliif diina ta’e [kaafira]Dhugumatti Rabbiin kaafirootaaf diina.
Nuti dhugumatti keeyyattoota ifa ta’an gara keetti buufnee jirraIsaanitti kan kafaru finciltoota malee hin jiru.
Sila isaan dhawaata waadaa wahii seenaniin, gareen isaan irraa ta’e isa gataa (waadaa diigaa)? Dhugaatti irra hedduun isaanii hin amanan.
Yeroo ergamaan Rabbiin biraa dhugoomsaa waan isaan biraa ta’ee isaanitti dhufes, gareen warra kitaabni kennameef irraa ta’e akka waan hin beekiniitti kitaaba Rabbii dugda duuba isaaniitti of irraa darbu.
Waan shayxaanonni bara mootummaa Sulaymaan keessa qara’aa turan hordofanSulaymaanis hin kafarreGaruu shayxaanonni sihriifi waan malaa’ikoota lamaan Haaruutiifi Maaruut irratti Baabil keessatti buufame nama kan barsiisan ta'anii kafaranIsaan (malaa’ikoonni) lamaan nama tokkos odoo 
"Nuti mokkoroof dhufnee hin kafarinaa" hin jedhin (sihrii) hin barsiisanu(Namoonnis malaa’ikoota) lamaan irraa waan ittiin dhirsaafi niitii addaan baasan baratuIsaanis nama tokko hayyama Rabbiitin ala kan miidhan hin taaneWaan isaan miidhuu malee isaan hin fayyadne baratanDhugumatti, 
isaan (yahuudonni) akka warri isa (sihrii) jijjiirrate Aakhiratti qooda hin qabaanne sirritti beekaniiruOdoo kan beekan ta’anii, wanti isaan lubbuu isaanii itti gurguran waa fokkate!
Odoo isaan amananii Rabbiin sodaatanii, silaa mindaan isaan Rabbiin biraa argatan akkaan caalaa ture; odoo kan beekan ta’anii (silaa kan biraa hin filatanu).
Yaa warra amantan! (Ergamaa Rabbiitiin) "Raa’inaa" hin jedhinaatii "Unzurnaa" jedhaa; dhageeffadhaasKaafirootaaf adabbii laalessaa ta’etu jira
Abbootii kitaabaas ta’ee mushrikoota irraa warri kafaran Gooftaa keessan irraa toltuun isin irratti buufamuu hin jaalatanuRabbiin rahmata Isaatiin nama fedhe filataRabbiinis abbaa tola guddaati.
Wanta keeyyata irraa jijjiirre yookiin si irraanfachiifne caaltuu ishee yookiin fakkaattuu ishee finnaSila ati Rabbiin waa hunda irratti danda’aa ta’uu hin beektuu?
Sila ati mootummaan samiifi dachii kan Rabbii ta’uu hin beektuu? Isiniifis Rabbiin ala jaalalleefi gargaaraan hin jiru.
Dhugaatti isin akka Muusaan kana dura gaafatame ergamaa keessan gaafachuu feetuNamni kufrii iimaanaan jijjiirrate, dhugumatti karaa sirrii irraa jallateera.
Hedduun warra kitaabaa irraa ta’an erga dhugaan ifa isaanii galee booda, waanyoo lubbuu isaanii irraa kan ka'e erga amantanii booda kaafiroota taatanii isin deebisuu jaallatuHanga Rabbiin ajaja Isaa fidutti dhiifama godhaa; irras dabraaDhugumatti, Rabbiin waan hunda irratti danda’aadha.
Salaata gadi dhaabaa; zakaas kennaaToltuu irraa waan lubbuu keessaniif dabarfattan (kamillee) Rabbiin biratti isa argattuDhugumatti, Rabbiin waan isin hojjattan akkaan argaadha.
"Nama yahuudaa yookiin kiristaana ta’e malee jannata hin seenu” jedhanKun hawwii isaaniiti“Yoo kan dhugaa dubbattan taataniif ragaa keessan fidaa" jedhi.
(Dubbiin akka isin jettanii) miti; namni gaarii dalagaa fuula isaa Rabbiif kenne mindaan isaa Rabbii isaa bira isaaf jira; sodaan isaan irra hin jiru; isaan hin gaddanus.
Oduma kitaaba qara’anuu yahuudonni “kiristaanonni homaa irra (amantii sirrii ta’e hordofaa) hin jiranu” jedhu; Kiristaanonnis “yahuudonni homaa irra hin jiranu” jedhuAkkuma san warri hin beekne fakkaataa jecha isaanii dubbatanRabbiin Guyyaa Qiyaamaa gidduu isaaniitti waan isaan isa keessatti wal dhabaa turan irratti murteessa.
Nama masjiidota Rabbii akka isaan keessatti maqaan Rabbii hin faarfamne dhorgeefi onsuu isaaniitiif carraaqe caalaa namni miidhaa hojjate hin jiruWarri sun haala sodaan guutamaniin malee isaan (masjiidota Rabbii) seenuun isaaniif hin ta’uIsaaniif addunyaa keessatti salphinatu jiraAmmas isaaniif Aakhiratti adabbii guddaa ta’etu jira.
Bahaafi Dhiitis kanuma RabbiitiKanaafuu gara feetan yoo gara galtan, Fuulli Rabbii achuma jiraDhugumatti, Rabbiin (rahmanni Isaa) bal’aadha; hunda beekaadha.
"Raabbiin ilma godhate" jedhanInni qulqullina isaaf (malu ququllaa'e)Dhugaatti wanti samiifi dachii keessa jiru (hundi) kan IsaatiHunduu isaaf ajajamoodha.
(Inni) argamsiisaa samiifi dachiitiYeroo dhimma wahii murteesses, wanti Inni isaan jedhu argamii qofa; yeroma san argama.
Warri (homaa) hin beekne: "maaliif Rabbiin nuun hin dubbanne yookiin maaliif mallattoon wahii nuuf hin dhufne? jedhu; akkasuma warri isaaniin duraa fakkaataa jecha isaanii dubbatanOnneen isaanii wal fakkaatteDhugumatti, Nuti namoota (amantii Rabbii) mirkaneeffataniif mallattoolee (keenya) ifa taasifnee jirra
Nuti dhugaan gammachiisaafi akeekkachiisaa taasifnee si ergineAti warra ibiddaa irraa hin gaafatamtu.
Yahuudotas ta’anii kiristaanonni hanga ati amantii isaanii hordoftutti sirraa hin jaalatanu(Yaa Muhammad! SAW) "Dhugumatti qajeelfamni Rabbii isuma qofatu qajeelfama (sirriidha)" jedhi Erga beekumsa irraa sitti dhufee yoo fedha lubbuu isaanii hordofte, Rabbi irraa jaalallees ta’ee tumsaan siif hin jiru.
Isaannan Nuti kitaaba (Tawraatiin yookiin Qur’aana) isaaniif kennine qaraatii (hordoffii) malu isa qara’uIsaan isatti amanuNamni isatti kafares, isaan warra hoonga’oodha.
Yaa ilmaan Israa’iil! Ni’imaa kiyya kan Ani isin irratti oole san yaadadhaa; Ani Aalama hunda irra isin caalchisuu kiyyaas.
Guyyaa lubbuun tokko lubbuu biraa hin fayyanne, kan gumaanis ishee irraa hin fuudhamne, araarri homaatuu ishee hin fayyanneefi isaanis tumsa hin arganne sodaadhaa.
Yeroo Ibraahiimiin Gooftaan isaa jechootaan isa mokkoree (Ibraahiimis) isa guute [yaadadhaa](Rabbiinis) "Dhugu-matti, Ani namootaaf imaama (dursaan) si taasisa" jedhe(Ibraahiim) ni jedhe:"Sanyii kiyya irraas (taasisi)." (Rabbiinis) ni jedhe: "Waadaan (nabiyyummaan) kiyya warra miidhaa hojjatan hin argatu."
Yeroo Manicha (Ka’abaa) namootaaf iddoo deddeebiifi iddoo nagaa taasifnes [yaadadhaa]Maqaama Ibraahiim irraas iddoo salaataa taasifadhaa(Nutis) Ibraahiimiifi Ismaa’iiliin mana Kiyya warra isa irra naanna’aniif, warra keessa taa’aniifi warra (isa keessatti) rukuu’aafi sujuuda godhaniif qulqulleessuu isaan ajajnee jirra.
Yeroo Ibraahiim "Gooftaa kiyya! Magaalaa kana (Makkaan) iddoo tasgabbii taasisiWarra (jiraattota) isaas, namoota isaan irraa Rabbiifi guyyaa Aakhiraatti amaneef fuduraalee irraa soorata isaaniif kenni" jedhe [yaadadhaa](Rabbiinis) "Nama kafares (niin nyaachisa); Ani xiqqoon isa qanansiisee ergasii gara adabbii ibiddaattin isa geessaIddoo deebii kan akkaan fokkateedha!" jedhe.
Yeroo Ibraahiimiifi Ismaa’iil "Yaa Rabbi Ati dhagahaa beekaa dhaa! nurraa qeebali" jedhaa; bu’uura manaa (Ka’abaa) ol fuudhan (ummataaf himi).
"Gooftaa keenya! Nu lamaanuu Siif ajajamtoota nu taasisi; sanyii keenya irraas ummata Siif ajajamtoota (taasisi)‘Manaasika’ keenyas (sirnoota hajjiifi umraah irratti raawwachuu qabnus) nutti agarsiisiTawbaa keenyas nurraa qeebaliDhugumatti, Ati Situ akkaan tawbaa qeebalaa, akkaan rahmata godhaadha."
"Gooftaa keenya! Ergamaa isaan irraa ta’e kan keeyyattoota kee isaan irratti qara’u, kan kitaabaafi ogummaa isaan barsiisee isaanis qulqulleessu isaan keessatti ergiDhugumatti, Ati Situ akkaan injifataa, ogeessa."
Sila nama lubbuu isaa gowwoomse malee namni amantii Ibraahiim irraa gara galu ni jiraa? addunyaa keessattis isa filannee jirra; dhugumatti, inni Aakhiraa keessattis warra gaggaarii irraayyi.
Yeroo Gooftaan isaa "(Rabbiin jala) butami" isaan jennaan, [Inni] "Gooftaa aalamaa jala butameera" jedhe [yaadadhu].
Ibraahiim ilmaan isaatiif ishee (Islaamummaa) dhaamee ture; Ya’aquubiis (sanuma dhaame); "Yaa ilmaan kiyya! Dhugumatti, Rabbiin amantii isiniif filee jiraa Muslimoota taatanii malee hin du’inaa" (jedhe).
Sila yeroo Ya’aquubitti duuti dhufnaan ilmaan isaatiin "ana booda maal gabbartu?" jedhu isin bira jirtumoo? Isaanis ni jedhan: "Nuti Gooftaa kee, Gooftaa abboota kee Ibraahiim, Ismaa’iiliifi Isihaaq gabbaramaa tokkicha kan ta’e gabbarraNuti Isaaf ajajamtoota (Muslimoota)."
Dhugumatti isheen sun ummata dabarteIsheedhaaf mindaa waan oomishteetu jira; Isiniifis mindaa waan oomishtaniitu jiraIsinis waan isaan hojjataa turan irraa hin gaafatamtanu.
"Ni qajeeltuu Yahuudaa yookiin Kiristaanota ta’aa" jedhan"Dhugaatti karaa Ibraahiim isa qajeelaa ta’e (hordofna); Innis mushrikoota irraa hin taane" jedhi.
(Mu’uminoonni) jedhaa: “Nuti Rabbitti amannee jirra; waan gara keenyatti buufamettis; waan gara Ibraahiim, Ismaa’iil, Isihaaq, Ya’aquubii[]fi Asbaaxitti buufametti (amannee jirra)Waan Muusaafi Iisaan kennamanittisWaan nabiyyootaaf Gooftaa isaanii irraa kennamettis (amannee jirra)Isaan irraa gidduu nama tokkoos addaan hin baafnuNutis warra Isaaf butameedha.”
Yoo fakkaataa waan isin itti amantaniititti amananiif dhugumatti qajeelaniiruYoo isa irraa gara galan immoo isaan wal faallessuu qofa keessa jiruRabbiinis isaan siif ga’a (sirraa dhorga)Innis akkaan dhagayaa, akkaan beekaadha.
Halluu Rabbii isa uumamaa (amantii Isaa) (qabadhaa)Namni Rabbirra halluu dibuu tolchu eenyu? Nuti isuma gabbarra
(Yaa Muhammad! Yahuudotaafi Kiristaanotaan) jedhi: “odoo Inni Gooftaa keenyaafi Gooftaa keessan ta’ee jiruu, nuufis dalagaan keenya, isiniifis dalagaan keessan jiruu, waa’ee Rabbii keessatti nuun falmituu? Nuti (amantii) Isaaf qulqulleessoodha.
Sila Ibraahiim, Ismaa’iil, Isihaaq, Ya’aquubiifi Asbaax yahuudota yookiin kiristaanota turan jettuu? Sila isintu irra beekamoo Rabbi?” jedhiinSila nama ragaa Rabbirraa bu’e kan isa bira jiru dhokse caalaa namni miidhaa hojjate eenyu? Rabbiinis waan isin dalagdan dagataa miti.
Dhugumatti isheen sun ummata dabarteIsheefis mindaa waan oomishteetu jira; Isiniifis mindaa waan oomishtaniitu jiraIsinis waan isaan hojjataa turan irraa hin gaafatamtanu
Namoota irraa warri gowwaan "Sila qiblaa irra turan (Beytal-Maqdis)irraa maaltu isaan garagalche?" jedhu"Kallattiin Bahaafi Dhihaas kanuma RabbiitiInni nama fedhe gara karaa sirrii qajeelcha" jedhi.
Akkasuma (akkuma isin qajeelchinetti) namoota irratti ragaa akka taatanuufi ergamichis ragaa isin irratti ta’uuf jecha filatamtuu ummataa isin taasifneNuti qiblaa ati irra turtes nama ergamaa hordofuufi nama (amantii irraa) duubatti deebi’u eenyu akka ta’e beekuuf malee hin taasifneDhugumatti sun warra Rabbiin qajeelche irratti malee ulfaattuu turteRabbiin iimaana (salaata) keessan (kan gara Beytal-Maqdis gara galtanii sagadaa turtan) kan balleessu hin taaneDhugumatti, Rabbiin namootaaf mararfataa, rahmata godhaadha.
Dhugumatti, gara samii deddeebi’uu fuula keetii arginee jirraGara qiblaa ati jaallattuu si deebisuuf jirra(Ammuma) fuula kee gara Masjidal-Haraam (Ka’abaatti) gara galchiEessallee yoo taatan fuula keessan gara isaa gara galchaaDhugumatti, warri kitaabni kennameef akka inni dhugaa Gooftaa isaanii irraa ta'e ni beekuRabbiinis waan isaan hojjatan irraa dagataa miti.
Odoo warra kitaabni isaaniif kennametti mallattoo hundaan itti dhufteeyyuu qiblaa kee hin hordofanuAtis qiblaa isaanii kan hordoftu hin taaneGariin isaaniis qiblaa garii isaanii kan hordofanu hin taaneDhugumatti, erga beekumsa irraa waa sitti dhufee booda odoo fedha lubbuu isaanii hordoftee, ati yoos warra akkaan miidhaa hojjatanu irraa taata turte.
Warri Nuti kitaaba isaaniif kennine akkuma ilmaan ofii beekanitti isa (Ergamicha) beekuDhugumatti gareen isaan irraa ta’e odoo beekanuu dhugaa dhoksu.
Dhugaan Gooftaa kee irraayiKanaafuu warra shakkan irraa hin ta’in.
Hawaasa hundaafuu kallattii isaan itti gara galantu jiraToltuu irratti wal dorgomaaEessallee yoo taatan Rabbiin (Guyyaa Qiyaamaa) hunda keessanuu ni fidaDhugumatti, Rabbiin waan hunda irratti danda’aadha.
Iddoma (imalaaf) baate kamirraayyuu fuula kee gara Masjidal Haraam gara galchiDhugumatti, inni dhugaa Gooftaa kee irraa ta’e Rabbiinis waan isin dalagdan dagataa hin taane.
Iddoma (imalaaf) baate kamirraayyuu fuula kee gara Masjiidal Haraam gara galchi Eessallee yoo taatan akka namootaaf ragaan isin irratti hin jiraanneef, akka Anis qananii kiyya guutee isiniif kennuufi isinis (gara haqaa) qajeeltaniif jecha fuula keessan gara isaa gara galchaaGaruu isaan irraa warra miidhaa hojjatan hin sodaatinaatii Anuma qofa sodaadhaa.
Akkuma ergamaa isin irraa ta’e kan keeyyattoota keenya isin irratti qara’u, isin qulqulleessu, kitaabaafi hikmaa (hadiisa) isin barsiisuufi waan isin hin beeknes isin barsiisu isin keessatti ergine (isin qanansiifne).
Ana yaadadhaa; Anis isiniin yaadadhaaGalatas naaf galchaa; Nattis hin kafarinaa.
Yaa warra amantan! Obsaafi salaataan gargaarsa barbaadaaDhugumatti, Rabbiin warra obsan waliin jira.
Nama karaa Rabbii keessatti ajjeefamuun du’aadha hin jedhinaaDhugumatti isaan fayyaadha, garuu isin hin beektanu.
Isaan warra yeroo balaan isaan tuqe "dhugumatti nuti kan Rabbiiti, nuti gara Isaattis deebi’oodha" jedhaniidha.
Isaan warra faaruufi tolli Gooftaa isaanii irraa ta’e isaan irra jiruudhaWarri sun isaanumatu qajeelfamoodha.
Isaan warra faaruufi tolli Gooftaa isaanii irraa ta’e isaan irra jiruudhaWarri sun isaanumatu qajeelfamoodha.
Dhugumatti, Safaafi Marwaan mallattoolee Rabbii irraayyiNamni Manichatti hajja’e yookiin umraa godhe isaan lamaan jidduu naanna’uun badiin isarra hin jiruNamni fedhii isaatiin toltuu hojjates (ni mindeeffama)Rabbiin galateeffataa beekaadha
Dhugumatti, isaannan waan Nuti buufne kan ragaawwan ifa ta’aniifi qajeelfama irraa ta’e erga kitaabicha (keenya) keessatti namootaaf addeessinee booda dhoksan, warra san Rabbiin isaan abaara; warri abaaranus isaan abaaru.
Garuu warri tawbatanii, hojii gaarii hojjatanii, (dhugaa dhoksan san) ifatti mul’isan warra san tawbaa isaanii isaan irraa nan qeebalaAni akkaan tawba-qeebalaa, akkaan rahmata godhaadha.
Dhugumatti, warri kafaranii kaafirtoota ta’anii du’an, sunniin abaarsi Rabbii, malaa’ikootaafi kan namoota hundaatuu isaan irra jiraata.
Isii keessa yeroo hunda jiraatuadabbiin isaan irraa hin salphifamuBaallamnis isaaniif hin kennamu.
Gabbaramaan keessan gabbaramaa tokkichaIsa malee dhugaan gabbaramaan hin jiru(Inni) akkaan mararfataa rahmata godhaadha.
Dhugumatti uumama samiifi dachii, wal irraa bakka bu’uu halkaniifi guyyaa, doonii waan namoota fayyaduun galaana keessa yaatu, bishaan irraa waan Rabbiin samii irraa buusee ittiin dachii erga isiin duutee booda jiraachiseefi lubbu-qabeeyyii hunda irraa isii keessa facaase, bubbisa qilleensaafi duumessa samiifi dachii giddutti (uumamootaaf) mijeeffamanii keessa namoota xiinxalaniif mallattooleetu jira.
Namoota irraas nama Rabbiin ala gabbaramoota (biraa) kan akka Rabbiin jaallatanutti isaan jaallatan godhatantu jiruIsaan amanan irra caalaa Rabbiin jaallatuWarri miidhaa hojjatanu yeroo adabbii argan akka humni hundi kan Rabbii ta’eefi Rabbiinis (abbaa) adabbii cimaa akka ta’e odoo arguu kan danda’an ta’anii (silaa gabbaramaa biraa hin godhatanu).
Yeroo warri hordofaman warra hordofan irraa qulqullaayanii (akka isaan hin jallisin ibsanii)fi (yeroo) adabbii argan, hariiroon isaanii hundi yeroo isaan jalaa citu (odoo beekanii gabbaramaa biraa hin godhatanu ture).
Isaan hordofanis ni jedhu: "odoo carraan (gara addunyaa) deebi’uu nuuf jiraatee, silaa akkuma isaan nurraa qulqullaayan nutis isaan irraa qulqulloofna turre." Akka kanatti Rabbiin hojiiwwan isaanii gaabbii (sheenaa) isaan irratti godhee isaanitti mul’isaIsaan ibidda irraas bahoo miti.
Yaa namootaa! Waan dachii keessa jiru irraa halaala gaarii ta’e nyaadhaaTarkaanfiilee sheyxaanaas hin hordofinaaDhugumatti, inni isiniif diina ifa bahaadha.
Kan inni itti isin ajaju hamtuu, waan fokkataafi Rabbi irratti waan hin beekne dubbachuudha.
Yeroo "waan Rabbiin buusetti amanaa" isaanin jedhames, "Lakkisaa; nuti waan abbootiin keenya hordofaa turan hordofna" jedhuSila odoo abbootiin isaanii kan homaa hin beekneefi karaa qajeelaa irra hin jirre ta’anilleemoo?
Fakkeenyi warra kafaranii, akka fakkeenya isa waan waamichaafi iyyansa malee hin dhageenyetti lallabuuti(Isaan) duudaa, arraba qabamaafi jaamaadha; isaan hin xiinxalanu.
Yaa warra amantan! Gaggaarii waan nuti isiniif kenninee irraa nyaadhaa; yoo kan Isa gabbartan taatan, Rabbiifis galata galchaa.
Kan Inni isin irratti dhorgamaa taasise baktii, dhiiga, foon booyyeetiifi waan (maqaan) Rabbiin alaa isa irratti ol fuudhame qofaNamni odoo halaalli mijaa’uu haraamatti darbuufi nyaata isaa keessatti daangaa darbuun maleetti rakkifame badiin isarra hin jiruDhugumatti, Rabbiin akkaan mararfataa rahmata godhaadha.
Dhugumatti, isaan kitaaba irraa waan Rabbiin buuse dhoksanii gatii xiqqaa isaan bitatan, isaan sun garaa isaanii keessatti ibidda malee hin nyaatanuRabbiinis Guyyaa Qiyaamaa isaan hin dubbisu; isaan hin qulqulleessus; isaaniifis adabbii laalessaa ta’etu jira.
Isaan warra qajeelumaan jal’ina, araaramaan immoo adabbii bitataniidhaSila maaltu ibidda irratti akkaan isaan obsisiise!
Isaan warra qajeelumaan jal’ina, araaramaan immoo adabbii bitataniidhaSila maaltu ibidda irratti akkaan isaan obsisiise!
Sun sababa Rabbiin kitaaba dhugaan buufnaan, warri kitaaba keessatti wal dhaban wal diddaa fagoo keessa ta’aniifi.
Dalagaan gaariin fuula keessan gara bahaafi dhihaa naannessuu miti; haa ta’u malee dalagaan gaariin nama Rabbitti, Guyyaa Aakhiraatti, malaa’ikootatti, kitaabattiifi nabiyyootatti amanee, odoo jaallatuu qabeenya firaaf, yatiimaaf, hiyyeeyyiif, kara deemaaf, kadhattootaafi gabra bilisoomsuuf kennee, salaatas gadi dhaabee, zakaa kenneefi warra yeroo waadaa seenan waadaa isaanii guutanii, warra rakkina, dhukkuba hamaafi yeroo lolan obsaniidhaIsaan warra dhugaa qabataniIsaanis warra Rabbiin sodaataniidha.
Yaa warra amantan! Ajjeechaa keessatti "qisaasni" (seerri adabbii wal qixxeessuu) isin irratti barreeffameeraBilisni bilisaan, gabrichi gabrichaan, dubartiin dubartiidhaanNamni obboleessa isaa irraa wanti tokko isaaf dhiifame, toltuun hordofuufi kaffaltiin gumaa dhiigaas haala gaariin raawwatamuutu irra jiraKun laaffisuufi rahmata Gooftaa keessan irraa ta’eedhaNamni sana booda daangaa dabre, isaaf adabbii laalessaa ta’etu jira.
Yaa warra sammuu qabdan! "Qisaasa" keessa lubbuu (du’a) irraa baraaruutu isiniif jiraAkka isin ajjeechaa irraa eeggattaniif (kana goone) .
Yeroo duuti tokkoon keessanitti dhufe, yoo kan qabeenya of duubatti dhiise ta’e: abbaa, haadhaafi firootaaf haala gaariin dhaamuun isin irratti murteeffameera
Namni erga isa (dhaamsa) dhagayee booda isa jijjiire, badiin isaa warra isa jijjiiran irratti ta’aDhugumatti, Rabbiin dhagayaa, beekaadha.
Namni isa dhaamu san irraa jal’ina yookiin badii sodaatee gidduu isaaniitti nagaa buuse, badiin isa irra hin jiruDhugumatti, Rabbiin akkaan mararfataa rahmata godhaadha.
Yaa warra amantan! Akka isin Rabbiin sodaattaniif Soomni akkuma warra isin duraa irratti barreefametti (dirqama ta’etti) isin irrattis barreeffameera.
Guyyoota lakkaa’amtuu (qofatu murteeffame)Isin irraa namni dhukkubsataa yookiin kara deemaa ta’e, guyyaa biraa irraa lakkaawwachuutu (isa irra jira)Warra isa (Soomuu) danda’an irratti kaffaltii (fidyaa) hiyyeessa nyaachisuutu jiraNamni fedha isaatiin toltuu dabalatee hojjate, sun isaaf caalaadhaYoo kan beektan taataniif soomuutu isiniif caala
Jiini Ramadaanaa isa Qur’aanni namootaaf qajeelfamaafi ragaa ifa bahaa qajeelfamichaafi addaan baasaa (haqaafi kijibaa) ta’e keessa buufameedhaNamni isin irraa ji’a kana dhaqqabe isa haa soomuNamni dhukkubsataa yookiin kara deemaa ta’e, guyyaa biraa irraa lakkaawwachuutu (isa irra jira)Rabbiin isiniif laaffisuu fedha malee isin irratti jabeessuu hin fedhuAkka lakkoofsa (guyyaa isin irratti barreeffamee) guuttaniifi waan isin qajeelcheef akka Rabbiin guddiftaniif, akkasumas akka (Rabbiin) galateeffattaniif jecha (kana goone).
Yeroo gabroonni kiyya Ana irraa si gaafatanis “dhugumatti, Ani isaanitti dhihoodha” (jedhiin)Kadhaa kadhataatiif yeroo inni na kadhate nan owwaadhaAkka qajeelaniif jecha naaf haa owwaatanu; nattis haa amananu.
Halkan soomaa gara dubartoota (niitiwwan) keessanii dhaquun (qunnamtii saalaa gochuun) isiniif hayyamameeraIsaan isiniif uffata; isiniis isaaniif uffataRabbiin akka isin lubbuu keessan ganaa turtan beekee tawbaa keessan isin irraa qeebalee dhiifamas isiniif godheAmma isaan waliin qunnamtii saalaa godhaa; (ilmaan irraa) waan Rabbiin isiniif katabe barbaaddadhaaHanga barraaqa irraa jibriin adiin (bariisaa) jibrii gurraacha (dukkana halkanii) irraa adda fooyamutti nyaadhaatii dhugaaErgasii hanga halkaniitti sooma keessan guutaaOdoo masjiidoota keessa i’itikaafa taa’aa jirtanuu isaan waliin qunnamtii saalaa hin raawwatinaaSun daangaawwan Rabbiitii isheetti hin dhihaatinaaAkka Isa sodaataniif jecha akka kanatti Rabbiin keeyyattoota Isaa namootaaf ibsa.
Qabeenya keessanis gidduu keessanitti sobaan hin nyaatinaaQabeenya namootaa irraa garii isaa odoo beektan cubbuun nyaachuuf jecha abbootii seeraatiifis malaan-maltummaan hin dhihaatinaa.
(Yaa Muhammad!) Waa’ee baatii reefuu baatu irraa si gaafatu“Isheen namootaaf kan yeroo ibsituufi hajji (beeksiftuu)dha” jedhiDalagaan gaariin manneen boroo isaaniitiin seenuu keessanii mitiGaruu dalagaan gaariin (iimaana) nama Rabbiin sodaatuutiManneen balbaluma isheetiin seenaa; akka milkooftaniif jecha Rabbiinis sodaadhaa.
Karaa Rabbii keessattis warra isiniin lolaniin lolaaDaangaas hin dabrinaaRabbiin warra daangaa dabran hin jaalatu.
Warra isiniin lolan) bakkuma isaan argitanitti isaan ajjeesaaIddoo isaan isin baasan irraas isaan baasaaShirkiitu ajjeechaa caalaa hamaadhaMasjidal-Haraam biratti, yoo isaan isa keessatti isin waraanan malee isin isaan hin waraaninaaYoo isaan isin waraanan, isinis isaan ajjeesaa; galanni kaafirootaa akkuma kana.
Yoo isaan (waraana) dhaabanii amantii seenan Rabbiin akkaan mararfataa rahmata godhaadha.
Hanga shirkiin hafee amantiin Rabbiif qofa ta’utti isaaniin lolaaYoo isaan (lola) dhiisan, warra miidhaa hojjatu irratti malee diinomuun hin jiru.
Baatiin kabajamaan baatuma sana keessa (galata galfama); kabajaan gamaa gamanaayi (yoo isaan baaticha san kabajan isiniis kabajju)Nama isin irratti daangaa dabre isinis fakkaatuma waan inni isin irratti daangaa dabreetiin isa irratti daangaa dabraaRabbiin sodaadhaa; Rabbiin warra Isa sodaatuu wajjiin ta’uus beekaa.
Karaa Rabbii keessattis arjoomaaHarka keessaniin gara badiittis of hin darbinaaToltuus hojjadhaa; Dhugumatti, Rabbiin warra toltuu hojjatan ni jaalata.
Hajjiifi umraa Rabbiif jecha guutaaYoo dhorgamtan, horii wareegaa (hadyii) irraa kan isiniif laafe (qalaa)Hanga hadyiin iddoo (qalma) isaa ga’uttis mataa keessan hin haaddatinaaNamni isin irraa dhukkubsate yookiin mataa isaa irra rakkoon jiraate, soomuun yookiin sadaqachuun yookiin qaluun 'fidyaa' haa baasuYeroo nagaa taatan, namni umraadhaan hanga hajjiitti qanani'e hadyii irraa waan isaaf laafetu irra jiraNamni hin argatin, guyyaa sadi hajjii keessatti, 
(guyyaa) torba immoo yeroo deebitan (soomuu qabdu)Sun (guyyaa) kudhan guutuudha(Hadyiin yookiin soomuun) sun nama maatiin isaa masjiidal-Haraam bira (jiraataa Makkaa) hin ta’iniif qofaRabbiin sodaadhaa; adabbiin Rabbii cimaa ta’uus beekaa
Hajjiin ji’oota beekamoodhaNamni isaan keessa hajjii ofitti murteesse (ihraama godhate), hajjii keessatti qunnamtii saalaa gochuu, finciluufi falmii gaggeessuu hin qabuToltuu irraa waan isin hojjattan Rabbiin akkaan ni beekaGalaa guduunfadhaa; dhugumatti caalaan galaa sodaa RabbiitiYaa warra sammuu qabdan Anuma sodaadhaa!
(Yeroo hajjii keessa) tola Rabbii keessanii irraa yoo barbaaddattan badiin isin irra hin jiruYeroo Arafaa irraa dachaatanis Mash’aral Haraam biratti Rabbiin zakkaraaAkkuma Inni isin qajeelchetti isa zakkaraa; sanaan dura warra jallatoo irraa turtani.
(Yaa Qurayshotaa!) ergasii bakka namoonni yaa'aniin yaa'aaRabbiin araarama gaafadhaaDhugumatti, Rabbiin mararfataa rahmata godhaadha.
Yeroo hojii hajjii raawwattan, akkuma abbootii keessan faarsitanitti yookiin faaruu sana caalu Rabbiin zakkaraaNamoota irraa nama odoo Aakhiraatti carraa hin qabne “yaa Rabbii keenya addunyaa irratti (gaarii) nuuf kenni” jedhutu jira.
Isaan irraas nama "Gooftaa keenya! Duuniyaatti toltuu, Aakhirattis toltuu nuuf kenni; adabbii ibiddaa irraa nu baraari" jedhantu jiru.
Warra san isaaniif waan hojjatan irraa qoodatu jiraRabbiin saffisaa qormaataati.
Guyyoota lakkaa’amtuu keessa Rabbiin yaadadhaaNamni guyyaa lama keessatti ariifate badiin isarra hin jiruNamni booda aanes badiin isa irra hin jiru(Kun) nama (Rabbiin) sodaateefiRabbiin sodaadhaa; gara Isaatti oofamuu keessanis beekaa.
Namoota irraa nama haala falmiidhaan jabaa ta'een jechi isaa addunyaa irratti si dinqisiisuufi kan waan qalbii isaa keessa jiru irratti Rabbiin ragaa godhutu jira
Yeroo gara gales, ishee keessatti badii raawwachuuf, sanyiifi horii balleessuuf dachii keessa fiigaRabbiin badii hin jaalatu.
Yeroo "Rabbiin sodaadhu" isaan jedhames, of tuulummaan badiitti isa kakaasaGa’aan Isaa jahannamiAfanni (jahannam ta’uun) waa fokkate!
Nama irraas nama jaalala Rabbii barbaachaaf lubbuu ofii gurgurutu jiraRabbiinis gabroota akkaan mararfataadha.
Yaa warra amantan! Islaamummaa keessa guutuu guutuutti seenaa; tarkaanfilee shayxaanaas hin hordofinaaDhugumatti, inni (shayxaanni) isiniif diina ifa bahaadha.
Erga ragaawwan ifa ta’an isiniif dhufanii booda (daandii Islaamaa irraa) yoo mucucaattan, Rabbiin injifataa, ogeessa ta’uu beekaa.
Sila Rabbiifi malaa’ikoonni, gaaddisa duumessa irraa ta’e keessaan isaanitti dhufuufi murteen raawwatamuu malee waan biraa eeguu? Wantoonni hunduu gamuma Rabbii deebifamti.
Mallattoolee ifa ta’an meeqaatama akka isaaniif kennine Ilmaan Israa’iil gaafadhuNamni erga isatti dhufee booda ni’imaa Rabbii jijjiire (adaba cimaatu isa mudata)Dhugumatti Rabbiin irra cimaa adabaati.
Isaan kafaraniif jireenyi addunyaa miidhagfameera; warra amananittis ni qoosuWarri Rabbiin sodaatan immoo Guyyaa Qiyaamaa isaanii ol ta’uRabbiinis nama fedheef (tola Isaa irraa) lakkoofsa malee soorata kenna.
Namoonni amantii tokkicha irra turan; ergasii Rabbiin nabiyyoota gammachiiftotaafi akeekkachiiftota taasisee ergeIsaan waliinis kitaaba akka inni waan isaan isa keessatti wal dhaban gidduu namootaatti murteessuuf dhugaan buuseWarra inni kennameef qofatu erga ragaawwan ifa ta’an isaaniif dhufanii booda wal jibbaa gidduu isaanii jiru irraa kan ka’e wal dhabeRabbiin fedha Isaatiin warra amanan gara dhugaa waan isaan irratti wal dhabanii qajeelcheRabbiin nama fedhe gara karaa sirraawaa qajeelcha.
Sila odoo (mokkoroon) fakkaataa warra isin dura dabranii isinitti hin dhufin jannata seenuu yaadduu? Rakkinniifi dhukkubni hamtuun isaan tuqxee, hanga ergamaaniifi warri isa waliin amanan "sila tumsi Rabbii yoom (dhufa)?" jedhan tokkotti shororkeeffamanEeyyeen! Dhugumatti, tumsi Rabbii dhihoodha.
(Yaa Muhammad!) maal akka sadaqatan si gaafatu“Qabeenya irraa wanti kennattan abbaa haadha, firoota, yatiimota, hiyyeeyyiifi kara deemaaf ta’uu qabaToltuu irraa waan isin hojjattan dhugumatti Rabbiin akkaan isa beekaadha” jedhi.
Odoma inni isin biratti jibbamaa ta’uu lolli dirqama isin irratti godhameOdoo inni isiniif gaarii ta'uu waan tokko jibbuun keessan mirkanaa’eOdoo inni isiniif hamtuu ta’uu waan tokko jaalachuun keessanis mirkanaa’eRabbumatu beeka; isin hin beektanu
Ji’oota kabajamoo keessa loluu irraa si gaafatuJedhi: "Isa keessa loluun (yakka) guddaadhaKaraa Rabbii irraa (namoota) deebisuun, Isatti kafaruun, namoota Masjidal Haraam irraa dhorguuniifi jiraattota isaa achi irraa baasuutu Rabbiin biratti irra guddaadhaShirkiitu ajjeechaa irra (badiin isaa) guddaadhaYoo danda’an hanga diinii keessan irraa isin deebisanitti isiniin loluu irraa hin deemanNamni isin irraa diinii isaa irraa garagalee kaafira ta’ee du’e, warri sun addunyaafi Aakhiraattis dalagaaleen isaanii baddee jirtiAmmas warri sun warra ibiddaati; 
isaan achi keessatti hafoodha.
Dhugumatti, warri amananiifi warri godaananii, karaa Rabbii keessattis qabsaa’an, isaan sun rahmata Rabbii ni kajeeluRabbiinis araaramaa, rahmata godhaadha.
Dhugaatii macheessaniifi qumaara irraa si gaafatuJedhi: "Dilii guddaafi faayidaawwantu namootaaf isaan keessa jiraDiliin isaan lamaanii faayidaa isaan lamaanii irra guddaadha." Ammas maal akka arjoomanu si gaafatu“Isa dhimma keessan irraa hafe” jedhiinAkka xiinxaltaniif jecha Rabbiin akka kanatti keeyyattoota isaa isiniif ibsa.
Duuniyaafi Aakhiraa keessatti (haa xiinxaltaniifi)Waa’ee yatiimotaa irraas si gaafatu“Isaaniif tolchuutu caalaadha” jedhiYoo isaanitti makamtanis isaan obboleeyyan keessaniRabbiinis nama balleessu isa tolchu irraa adda baasee beekaRabbiin odoo fedhee, isin rakkisuu danda’aDhugumatti, Rabbiin akkaan injifataa, ogeessa.
Hanga isaan amananutti (dubartoota) mushrikaa hin fuudhinaaOdoma isheen isin gammachiifteeyyuu gabrittii mu’uminaatu mushrika caaltiYoo amanan malee dhiira mushrikootaattis hin heerumsiisinaaOdoma (inni) isin gammachiiseeyyuu gabricha mu’uminaatu mushrika irra caalaWarri sun gara ibiddaatti waamu; Rabbiin immoo heyyama isaatiin gara jannataafi araaramaatti waamaHaa xiinxalaniif jecha aayatoota isaa namootaaf ibsa.
Dhiiga laguu (haydii) irraas si gaafatu “Inni (iddoon isaa) faalamaadha; kanaafuu yeroo dhiiga xurii keessa dubartoota irraa fagaadhaa” jedhiHanga isaan qulqullaa’anittis isaanitti hin dhihaatinaaYeroo isaan qulqulleeffatan, gara Rabbiin isin ajajeen isaan bira dhaqaaDhugumatti, Rabbiin warra gara Isaa tawbataniifi qulqulleeffatan ni jaalata.
Niitiiwwan keessan isiniif oyruudhaOyruu keessan kallattii feetaniin itti dhaqaaLubbuu keessaniif gaarii dabarfadhaaRabbiinis sodaadhaa; Isa qunnamuu keessanis beekaaMu’uminootas gammachiisi.
Akka toltuu hin hojjanne, Rabbiin hin sodaanneefi gidduu namootaatti araara hin buufne Rabbiin kakachuu keessan sababaa hin taasifatinaaRabbiinis dhagayaa, beekaadha.
Rabbiin kakuu keessan keessatti isa itti hin yaadaminiif isin hin qabuGaruu waan onneen hojjataniif isin qabaRabbiinis araaramaa, obsaadha.
Warra haadha manaa isaanii irraa kakataniif ji’oota afur eeguutu isaan irra jiraYoo deebi’an dhugumatti Rabbiin akkaan araaramaa, rahmata godhaadha.
Yoo hiikkaa irratti muratan, dhugumatti Rabbiin dhagayaa, beekaadha.
Dubartoonni hiikaman xurii laguu sadi ofii isaaniitiif eeguu qabuYoo Rabbiifi Guyyaa Aakhiraatti kan amanan ta’an waan Rabbiin gadaamessa isaanii keessatti uume dhoksuun isaaniif halaala mitiYeroo san keessatti yoo tolchuu fedhan isaan deebifachuu keessatti irra caalaa mirga kan qaban dhirsota isaaniitiIsaaniifis (mirga) fakkaataa akka (dirqama) isaan irra jiruutu haala gaariin isaaniif jiraDhiironni isaan irra sadarkaa qabuRabbiinis hunda injifataa, ogeessa.
Hiikkaan (eega isaatii deebifatamu) yeroo lama.
[] Sana booda haala gaariin qabachuu yookiin bifa gaariin gadi lakkisuudhaIsin (dhiironni) waan isaaniif kennitan (mahrii) irraa isaan lamaanuu daangawwan Rabbii sirreessuu dhabuu yoo sodaatan malee homaa fudhachuun isiniif hin hayyamamuYoo isaan lamaan daangawwan Rabbii hin sirreessanu jechuu sodaattan, waan isheen ittiin of baafte fudhachuu keessatti isaan lamaan irra badiin hin jiruKun daangawwan Rabbiitii isaan hin dabrinaa; namni daangaa Rabbii dabre, isaan sun isaanumatu miidhaa hojjatoodha.
Yoo (hiikkaa sadaffaa) ishee hiike, sana booda hanga dhirsa biraatti heerumtutti isaaf hin heyyamamtuYoo inni (dhirsi boodaa) ishee hiike, daangaa Rabbii eeguu isaanii beeknaan isaan lamaan yoo walitti deebi’an badiin isaan irra hin jiruKun daangawwan Rabbiiti; ummata beekaniif ishee ibsa.
Yeroo dubartoota hiiktanii beellamni isaaniis ga’e; bifa gaariin isaan qabadhaa yookiin bifa gaariin isaan gaggeessaaRakkisuudhaan akka daangaa isaanitti dabartaniif isaan hin qabatinaaNamni sana hojjate, dhugumatti lubbuu ofii miidheeraKeeyyattoota Rabbiis qishinaa hin taasifatinaaNi’imaa Rabbii kan isin irra jirtuufi kitaaba (Qur’aana)fi hikmaa (Sunnaa) irraas waan Inni isin irratti buuse kan ittiin isin gorsu yaadadhaaRabbiin sodaadhaasAkka Rabbiin waan hunda beekaa ta’es beekaa.
Yeroo dubartoota hiiktanii beellama isaanii guuttatan, yoo isaan lamaan waan gaarii irratti walii galan dhirsoota isaanii (kan jalqabaatti) heerumuu irraa isaan hin dhorginaaSana isin irraa nama Rabbiifi Guyyaa Aakhiraatti amanutu ittiin gorfamaSun isiniif irra gaariifi irra qulqulluudhaRabbitu beekaa; isin hin beektanu.
Nama yeroo hoosisaa guutuu fedheef haadholiin ilmaan isaanii waggaa lama guutuu hoosisuSoorataafi uffata isaanii (haadholeef) akka dandeettii isaatiin kennuun nama ilmi isaaf dhalate (abbaa) irra jiraLubbuun tokkos dandeettii isheetii ol hin dirqisiifamtuHaati sababaa ilma isheetiin hin rakkifamtu; 
namni ilmi isaaf dhalates (abbaanis) sababaa ilma isaatiin (hin rakkifamu)Nama (abbaa) dhaalu irras fakkaataa sanaatu jiraYoo isaan lamaan fedha isaaniitiifi wal mariin guusisuu fedhan, 
badiin isaan irra hin jiruYoo ilmaan keessaniif hoosiftuu gootanii hoosisuu feetanis, yoo waan kennitan akkaataa gaariin kennitan, badiin isin irra hin jiruRabbiin sodaadhaa, Rabbiin waan isin dalagdan argaa ta’uu beekaa.
Isin irraas isaan du’anii niitii of duubatti dhiisan, isaan (niitiiwwan kun) ji’oota afuriifi guyyaa kudhan turuu qabuYeroo beellama isaanii guuttatan, waan isaan karaa gaariin (heerumuuf) of qopheessan keessa badiin isin irra hin jiruRabbiin waan isin hojjattan beekaadha.
Waan dubartoota (dhirsi irraa du’e iddaan isaanii xumuramuu dura) mallattoon isaan dubbatachuu mul’iftan yookiin (waan) onnee keessan keessatti dhoksitan keessatti badiin isin irra hin jiruAkka isin isaan dubbatuuf jirtan Rabbiin beekeeraGaruu yoo jecha beekamaa jechuu ta’e malee, iccitiidhaan waadaa waliif hin seeninaaHanga beellamni daangaa ga’utti nikaah hidhuu hin murteessinaaRabbiin waan lubbuu keessan keessa jiru beekaa ta'uus beekaa; Isa sodaadhaaRabbiin araaramaa, obsaa ta’us beekaa.
Dubartoota odoo isaan hin tuqin yookiin mahrii isaaniis isaaniif hin murteessin yoo hiiktan badiin isin irra hin jiru; kennaa itti fayyadaman isaaniif kennaaNamni qabu akkaatuma dandeettii isaatiin, kan hin qabnes akkaatuma dandeettii isaatiin bifa gaariin kennaa isaan itti fayyadamanu (kennuu qaba)Kuni warra toltuu hojjatan irratti dirqama.
Odoo mahrii isaaniif murteessitanii jirtanuu isaan tuquun dura yoo isaan hiiktan, walakkaa waan murteessitaniitu (isheef jira), garuu yoo isaan (duubartoonni) dhiisan yookiin inni hidhaan nikaa harka isaa jiru (dhirsi) dhiise (walakkaan dirqamaa miti)Isin dhiisuutu sodaa (Rabbiitti) irra dhiyoodhaTola giddu keessanii hin irraanfatinaa; Rabbiin waan isin hojjattan argaadha.
Salaatowwan irratti, keessattuu salaatattii giddu galeessaa irratti tikfadhaaHaala Rabbiif ajajamoo taataniinis dhaabbadhaa.
Yoo (diina) sodaattanis, miilaan deemaa yookiin yaabbatoo ta'aa sagadaaYoo (lola keessaa) gara nagaa baatan, Rabbiin, akkuma waan (san dura) isin hin beekne Inni isin barsiisetti yaadadhaa.
Isin irraa isaan du’anii, niitiiwwan of duubatti dhiisan, niitiiwwan isaaniitiif (qabeenya dhiisanii du’an irraa) waan odoo mana isaanii irraa hin baafamne hanga waggaa tokkoo isaan itti fayyadaman isaaniif haa dhaamanYoo isaan (niitiiwwan fedha isaanitiin) bahan, waan shari’aa keessatti beekamaa irraa isaan ofii isaaniitii hojjataniif badiin isin irra hin jiruRabbiinis injifataa, ogeessa.
Dubartoota hiikamaniifis wanti isaan ittiin fayyadaman haala sababa qabeessa ta’een kennamuufii qaba(Kun) warraRabbiin sodaatan irratti haqa.
Akka isin xiinxaltaniif akkanatti Rabbiin keeyyattoota Isaa isiniif addeessa.
Sila warra manneen isaanii irraa du’a sodaatanii kumaatama ta’anii ba’anii (qalbiin) hin ilaallee? Rabbiin “du’aa!” isaaniin jedhee, sana booda isaan jiraachiseDhugumatti, Rabbiin namoota irratti abbaa tola (guddaa)tiGaruu irra hedduun namaa hin galateeffatan.
Karaa Rabbii keessatti lolaaRabbiin dhagayaa, beekaa ta’uus beekaa.
Namni liqii gaarii Rabbiif liqeessee Inni dachaa baay’ee isaaf baay’isu eenyuma! Rabbiin nama fedhe (rizqii) irraa qabata; kan fedhe immoo itti baldhisaIsinis gara Isaatti deebifamtu.
Sila gara qondaaltota Ilmaan Israa’iil irraa ta’an kan booda Muusaa, yeroo isaan nabiyyii isaaniitiin "hogganaa nuuf godhi karaa Rabbii keessatti lollaa" jedhan hin ilaallee? [Inni] "Sila yoo lolli isin irratti murteeffame loluu dhabuu keessan hin sodaattamuu?" jedhe"Odoo manneeniifi ilmaan keenya irraa baafamnee jirruu maaltu nuuf jiraayyi karaa Rabbii keessatti hin lolle?" jedhanYeroma lolli isaan irratti murteeffamus namoota muraasa isaan irraa ta’an malee irraa gara galanRabbiin miidhaa raawwattoota ni beeka.
Nabiyyiin isaaniis isaaniin jedhe: "Dhugumatti, Rabbiin Xaaluutiin mootii godhee isiniif ramadeera." [Isaan] "Sila odoo nuti mootummaaf isarra abboomnuu, inni qabeenya ga’aas argatee hin beekne akkamiin nurratti mootummaan isaaf ta’a?" jedhanNi jedhe: "Dhugumatti, Rabbiin isin irra isa filatee beekumsaafi qaama keessattis bal'ina isaaf dabaleRabbiin mootummaa Isaa nama fedheef kennaRabbiin (arjummaan isaa) bal’aa, beekaadha."
Nabbiyyiin isaaniis isaaniin ni jedhe: "Dhugumatti, mallattoon mootummaa isaa sanduuqni malaa’ikoonni isa baadhatan kan isa keessa tasgabbiin Gooftaa keessan biraa ta’eefi hanbaan waan maatiin Muusaafi Haaruun dhiisan irraa ta’e isa keessa jiru isinitti dhufuudhaDhugumatti, yoo mu’uminoota taataniif, kana keessa mallattootu isiniif jira."
Xaaluutis yeroma waraana (isaa) qabatee ba’u ni jedhe: "Dhugumatti, Rabbiin laga wahiitiin isin mokkoraadhaNama harka isaatiin hammaarrii tokkittii hammaarrate malee namni isa irraa dhuge anarraayii mitiNamni isa hin dhandhamin immoo anarraayyiMuraasa isaan irraa ta'e malee isa irraa dhuganiYeroma inniifi warri isaa wajjin amanan isa qaxxaamuran, (warri dhugan) ni jedhan: "Har'a Jaaluutiifi waraana isaa irratti dandeettiin nuuf hin jiru.
" Warri Rabbiin wal qunnamoo ta'uu isaanii dhugoomsan ni jedhan: "Garee muraasa heddutu hayyama Rabbiitiin garee baay’ee injifate." Rabbiinis warra obsan wajjin jira.
Yeroma Jaaluutiifi waraana isaatiif dirreetti bahan ni jedhan: "Gooftaa keenya! Obsa nurratti dhangalaasiFaana keenyas gadi dhaabi; ummata kaafirootaa irrattis nu tumsi."
Hayyama Rabbiitiin isaan injifataniDaawuudis Jaaluutiin ajjeesee Rabbiin mootummaafi ogummaa isaaf kennee waan fedhe irraas isa barsiiseOdoo nama garii gariin deebisuun Rabbii jiraachuu baatee, silaa dachiin baddeGaruu Rabbiin aalama hunda irratti abbaa tola guddaati.
Kun keeyyattoota RabbiitiDhugaadhaan ishee sirratti dubbifnaAtis dhugumatti ergamtoota irraayyi.
Ergamoota kana garii isaanii garii irra caalchifneIsaan irraa nama Rabbiin ittiin dubbatetu jiraGarii isaaniis sadarkaa heddu ol kaaseIisaa ilma Maryamiifis ragaawwan ifa ta’an kenninee jirraRuuhii qulqulluunis (Jibriiliiniis) isa jajjabeessineOdoo Rabbiin fedhee, warri booda isaanii erga ragaawwan ifa taate isaanitti dhuftee booda wal hin lolan turanGaruu isaan wal dhabaniIsaan irraa namni amane ni jira; 
isaan irraas kan kafare ni jiraOdoo Rabbiin fedhee, wal hin lolanGaruu Rabbiin waan fedhe hojjata.
Yaa warra amantan! Odoo guyyaan bittaa gurgurtaan, jaalalleefi manguddummaan isa keessa hin jirre hin dhufin dura waan Nuti isiniif kennine irraa kennadhaaKaafiroonni isaanumatu miidhaa raawwattoota.
Rabbiin Isa malee haqaan gabbaramaan hin jiru; (Inni) jiraataadha; waan hundaan dhaabbataadhaMugaatiis ta’ee hirribni Isa hin qabatuWanti samii keessa jiruufi wanti dachii keessa jiru (hundi) kan IsaatiInni hayyama Isaatiin ala Isa biratti araarsu eenyuma? Waan fuuldura isaaniitiifi waan duuba isaaniis ni beekaBeekumsa Isaa irraas waan Inni fedhetti malee hin marsanuKursiin Isaa samiifi dachii irra bal’ateeraIsaan lamaan tiksuun Isa hin dadhabsiisuInnis ol ta’aa, guddaadha.
Amantii keessa dirqisiisuun hin jiruDhugumatti, qajeelumni jallina irraa ifa ta'eeraNamni xaaghuutatti kafaree, Rabbitti amane, dhugumatti haada jabaa hin cinne qabateeraRabbiin dhagayaa, beekaadha.
Rabbiin gargaaraa warra amananiitiDukkana heddu irraa gara ifaatti isaan baasaWarri kafaran gargaartonni isaanii xaaghuuta; Ifa irraas gara dukkana hedduutti isaan baasuIsaan sun warra ibiddaati; isaan ishee keessatti hafoodha.
Sila gara isa Rabbiin mootummaa isaaf kenninaan (waa’ee) Gooftaa isaa keessatti Ibraahiimiin mormee hin ilaallee? Yeroo Ibraahiim "Gooftaan kiyya Isa jiraachisuufi ajjeesu" jedhu "Anis nan jiraachisa; nan ajjeesas" jedheIbraahiim "Dhugumatti, Rabbiin aduu Baha irraa fida; ati immoo Dhiha irraa fidi" jedheAchumaan inni kafare dhama'eRabbiin miidhaa hojjattoota hin qajeelchu.
Yookiin gara namicha haala (manneen ishee) mataa ishee irratti kukkuftee jirtuun ganda irra dhufee "akkamumatti Rabbiin erga du’a isheetii ishee kana jiraachisa!" jedhee (hin ilaallee?) Rabbiiniis waggaa dhibba isa ajjeesee ergasii isa kaasee "hangam turte?" jedheen"Guyyaa tokko, yookiingarii guyyaan ture" jedhe(Rabbiiniis) ni jedhe: "Ati waggaa dhibba turteMee gara nyaataafi dhugaatii keetii ilaali; hin jijjiiramne! Gara harree keetiis ilaali! Namootaaf mallattoo si taasisuuf (kana goone)Akkamitti akka walitti qabnuufi ergasii foonis itti uffifnu gara lafees ilaali." Yeroma ifa isaaf ta’u "Rabbiin waan hunda irratti danda’aa ta’uu nan beeka" jedhe.
Yeroo Ibraahiim "Gooftaa kiyya! Akkamitti du’aa akka kaaftu natti agarsiisi" jedhes [yaadadhaa](Rabbiiniis) "Sila hin amannee?" jedhe(Ibraahiimis): "Lakkii (amaneera), Garuu akka onneen kiyya tasgabbaa’uufi" jedhe"Simbira irraa afur gara keetti fuudhii isaan kukkutiSana booda isaan irraa qooda wahii gaara hunda irra kaayiErgasii isaan waami; fiigaa sitti dhufu.” Rabbiin injifataa, ogeessa ta’uus beeki.
Fakkeenyi warra qabeenya isaanii karaa Rabbii keessatti arjoomanii, akka fakkeenya firii sootalloo (mataa) torba baasee sootalloo hunda keessa firiin dhibbi jiruutiRabbiin nama fedheef dachaa taasisaRabbiin (kenni isaa) bal’aa, beekaadha.
Warri qabeenya isaanii karaa Rabbii keessatti kennatanii, ergasii waan arjooman dhaaddannaafi rakkisuu hin hordofsiisin, isaaniif mindaan Gooftaa isaanii bira jiraSodaanis isaan irra hin jiru; isaan hin gaddanus.
Jecha gaariifi dhiifamatu sadaqaa rakkisuun isa hordofu irra caalaRabbiinis dureessa, obsaadha.
Yaa warra amantan! Sadaqaa keessan akka isa qabeenya isaa namoonni isaaf haa arganiif arjoomuu fi, Rabbiifi guyyaa Aakhiraattis hin amannetti dhaaddannaafi (nama) rakkisuudhaan hin balleessinaaFakkeenyi isaa akka fakkeenya dhagaa diriiraa biyyeen isa irra jiruu kan bokkaan cimaan isa tuqee (biyyee irraa dhiquun) duwwaa isa hanbiseetiIsaan waan horatan irraa homaa irratti dandeettii hin qabanRabbiinis ummata kaafirootaa hin qajeelchu.
Fakkeenyi warra qabeenya isaanii jaalala Rabbii barbaaduufi lubbuu isaanii raggaasisuuf arjoomanii, akka fakkeenya ashaakiltii lafa ol fuudhamaa irra jiruu bokkaan cimaan itti roobee oomisha ishee dachaan kennitee yoo bokkaan guddaan ishee hin argatinis tiifuun (of geessuuti)Rabbiin waan isin dalagdan argaadha.
Sila tokkoon keessan ashaakiltiin Nakhliifi Inaba irraa ta’e, kan laggeen jala ishee yaatu, kan isa keessa fuduraaleen hundi isaaf jiru, odoo ilmaan dadhabduu qabuu kan dullumni isa qabde, bubbeen ibidda qabu ishee tuqee gubatte isaaf ta'uu ni jaalataa? Akka isin xiinxaltaniif jecha akka kanatti Rabbiin keeyyattoota Isaa isiniif addeessa
Yaa warra amantan! gaggaarii waan carraaqqattaniifi waan Nuti dachii irraa isiniif baafne irraa kennadhaa(Odoo isiniif kennamee) Isa keessatti ija dunuunfattanii malee kan hin fudhanne taatanii, isa irraa kennachuudhaan Waan fokkataa hin yaadinaaRabbiin dhugumatti dureessa, faarfamaa ta’uu beekaa.
Shayxaanni hiyyummaan isin sodaachisa, wantoota fokkataattis isin ajajaRabbiin garuu araaramaafi tola Isa biraa ta’e waadaa isiniif galaRabbiin (kenni isaa) bal’aa, beekaadha.
Inni hikmaa[] nama fedheef kennaNamni hikmaa kenname, dhugumatti toltuun baay’een isaaf kennameeraWarra sammuu qaban malee eenyullee hin gorfamu.
Kenna irraa waan isin kennattan yookiin qodhaa (nazrii) irraa waan nazartanis, Rabbiin isa beekaMiidhaa hojjattootaafis tumsitoonni hin jiranu.
Sadaqaa yoo mul’iftanii (kennattan) isheen waa tolte; yoo ishee dhoksitanii hiyyeeyyiif kennitanis isatu isiniif caalaHamtuuwwan keessanis isin irraa harcaasaRabbiin waan isin dalagdan keessa beekaadha.
Qajeelchuun isaanii (dirqama) sirratti hin taaneGaruu Rabbiin nama fedhe ni qajeelchaQabeenya irraas wanti isin kennattan lubbuma keessaniifiFuula Rabbii barbaachaaf malee hin kennattanuQabeenya irraa wanti isin kennattan haala isin kan hin miidhamne taataniin guutamee isiniif deebifama.
(Sadaqaan) hiyyeeyyii warra dachii keessa deemuu hin dandeenye, kan kadhaa irraa of qabuu isaanii irraa wallaalaan dureeyyii isaan se’u, mallattoolee isaaniitiin kan isaan beektu, namoota kan hin kadhanne, ifachiisuus (kan hin ifachiifne) ta’anii karaa Rabbii keessatti hidhamaniif (kennamti)Qabeenya irraa waan isin kennattan dhugumatti Rabbiin isa beeka.
Warra qabeenya isaanii halkaniifi guyyaa, dhoksaafi ifatti mul’isanii arjooman, isaaniif mindaan isaanii Gooftaa isaanii bira jiraSodaanis isaan irra hin jiru; isaanis hin gaddanu.
Warri dhala nyaatan (Guyyaa Qiyaama) akka isa shayxaanni maraatummaa irraa isa kukuffisu dhaabbatuutti malee hin dhaabbatanuKunis waan isaan "bittaa gurgurtaan akkuma dhalaati" jedhaniifiRabbiin immoo bittaa gurgurtaa hayyamee dhala dhorgeNamni gorsi Gooftaa isaa irraa itti dhufee (dhala nyaachuu irraa) dhorgame, wanti (dhorgaan dura) darbe kanuma isaatiDhimmi isaas (waan dhufu keessatti) gara RabbiitiNamni (itti) deebi’e immoo isaan warra ibiddaati; isaan ishee keessatti hafoodha.
Rabbiin dhala (keessaa barakaa) ni haqa; sadaqaawwan immoo ni guddisaRabbiin warra akkaan kafaraa, dilaawaa hunda hin jaalatu.
Dhugumatti, isaan amananii gaggaariis hojjatanii, salaatas gadi dhaabanii, zakaas kennan, warri sun mindaan isaanii gooftaa isaanii bira isaaniif jiraSodaanis isaan irra hin jiru; isaanis hin gaddanu.
Yaa warra amantan! Rabbiin sodaadhaa; yoo mu’uminoota taataniif dhala irraa waan (nama irratti) hafe dhiisaa
Yoo (kana) hin godhin, lola Rabbiifi ergamaa Isaa irraa ta’e beekkadhaa! Yoo tawbattan mataan qabeenya keessanii isinumaaf (haqa)Hin miitanus; hin miidhamtanus.
Yoo rakkataan argameef hanga argatutti eeggachuutu (isin irra jira)(Isaanitti) saddaqachuutu irra isiniif caalaYoo kan beektan taataniif (sadaqadhaa).
Guyyaa isa keessa gara Rabbii deebitan, ergasii lubbuun hundi kan hin miidhamne taatee waan hojjatteen galata galfamtu sodaadhaa.
Yaa warra amantan! Hanga beellama beekamaatti liqii wahii yoo walii liqeessitan isa barrreessaaBarreessaan wahiis gidduu keessanitti haqaan haa barreessuBarreessaanis akka Rabbiin isa barsiisetti barreessuu hin didinHaa barreessu; Inni liqiin isa irra jirus haa dubbisuAllaah gooftaa isaa ta’es haa sodaatuIsa irraas homaa hin hir’isinYoo inni liqiin isa irra jiru gowwaa yookiin dadhabaa yookiin inni kan dubbisuu hin dandeenye ta’e firri isaa haa dubbisuRagaa lama dhiirota keessan irraa ragsiifadhaaYoo dhiirri lama hin argamin, dhiira tokkoofi dubartii lama, dagachuu ishee tokkoofi yaadachiisuu ishee birootiif jecha, ragoolee namoota isin jaallattan irraa haala ta’aniin ragaa godhaaRagoonnis yeroo waamaman hin didinXiqqaas ta’ee guddaa, hanga yeroo isaatti, isa barreessuu hin hifatinaaKanatu Rabbiin biratti irra haqa; ragummaafis irra mirkanaa’aadha; akka isin hin shakkineefis irra dhihoodhaGaruu yoo daldala bakkuma sanitti gidduu keessanitti raawwattan taate ishee barreessuu dhabuudhaan badiin isin irra hin jiruYeroo bittanii walitti gurgurtanis ragaa godhaaNamni barreessuufi kan ragaa bahus miidhamuu hin qabuYoo raawwattan,
dhugumatti inni fincila (ajaja Rabbii diduu) keessaniRabbiin sodaadhaa; Rabbiin isin barsiisaRabbiin waan hunda beekaadha.
Yoo imala irra jiraattanii barreessaa hin argatin, qabdii qabamtuu taatetu(bakka bu’a)Yoo gariin keessan garii amane immoo, inni amaname amaanaa isaa haa dhaqqabsiisu; Rabbii Gooftaa isaa ta’es haa sodaatuRagaas hin dhoksinaaNamni ishee dhokse,
dhugumatti inni onneen isaa dilaawaadhaRabbiinis waan isin hojjattan beekaadha.
Wantoonni samiifi dachii keessa jiran kan Rabbiiti Waan lubbuu keessan keessa jiru yoo ifatti mul’iftan yookiin yoo isa dhoksitanis Rabbiin ittiin isin qorata; nama fedheef ni araarama; nama fedhe immoo ni adabaRabbiinis waan hunda irratti danda’aadha.
Ergamaan (kiyya) waan Gooftaa isaa irraa gara isaatti buufametti amaneera; mu’uminoonnisHundumtuu Rabbitti, malaa’ikota Isaa, kitaabota Isaafi ergamtoota Isaatti amananiiru.[] "Nuti ergamtoota Isaa irraa tokkos adda hin baafnu" (jedhan)"Nuti dhageenye; ajajamnesGooftaa keenya! Araarama kee (barbaanna)Deebiinis garuma keeti" jedhan.
Rabbiin lubbuu tokkos dandeettii isheetiin ala hin dirqisiisu(Toltuu irraa) wanti isheen carraaqqate isheedhumaafi; (hamtuu irraa) wamti isheen carraaqqattes ishee irratti (ta’a)"Gooftaa keenya! Yoo daganne yookiin dogoggorre nu hin qabinGooftaa keenya! Ba’aa guddaa akka warra nuun duraa irratti baachifte nurratti hin baachisinGooftaa keenya! Waan isatti dandeettiin nuuf hin jirre nu hin baachisinIrras nuuf dabri; nuuf araaramisRahmatas nuuf godhiAti gargaaraa keenyaUmmata kaafirootaa irrattis nuuf tumsi.


Uffanni aadaa karaa ummanni tokko eenyummaa isaa ittiin ibsuuf duudhaa hawaasaa dhalootaa dhalootatti ittiin dabarsu keessaa isa  tokkodha. 
Oromoon akkuma baay’ina ummata isaaf bal’ina lafa isaa uffanni aadaa inni qabus hedduudha. 
Uffata aadaa jiran keessaa tokko uffata aadaa Oromoo Wallooti. 
Oromoo Walloo biratti uffata aadaa akaakuu garagaraa faayidaa adda addaaf oolan hedduutu jiru. 
Isaan keessaa uffata aadaa dubartoonniif dhiironni dhimmoota adda addaaf uffatan maqaa dhahuun nidanda’ama.
Uffata aadaa shamarran Oromoo Walloo uffatan keessaa tokko torbiidha. 
Torbiin qabattoo adii yeroo baay’ee gogaa re’ee irraa tolfamu ta’ee, kan durbi akka sabbataatti mudhiitti hidhattuudha. 
Torbiin shamarri tokko durba qarree ta’uu ishee agarsiisuuf gaarayyuu qabaachuu ishee ibsuuf mudhiitti kan hidhattudha. 
Darbee darbee garuu kaadhimaa qabaachuu ibsuufs bakki itti uffatan nijira. 
Akkasumas, mudhiin isaanii akka qal’atuuf miidhaginni akka dabalu taasisuuf torbii nihidhatu.
Uffata aadaa dubartoonni Oromoo Walloo uffatan kan biroos nijiru. 
Isaan keessaa, dungusaa, sordiyyaa, sabbata, gondobbeef kanneen kana fakkaatan maqaa dhahuun nidanda’ama. 
Dungusaan kan shamarran kaadhimaa qaban qofti uffatanidha. 
Durba uffata kana uffatte dargaggeessi kaadhimmachuufs ta’ee akka gaarayyuutti waliin turuuf hinilaallatu. 
Sordiyyaaf sabbata ammoo, dubartoota heerumantu godhata.
Oromoo Walloo biratti dhiironnis faaya aadaa mataa isaanii niqabu. 
Akka fakkeenyaatti, faaqqee, hintee, baarudii, garfooyyee, gojobaaf masnafa eeruun nidanda’ama. 
Faaqqeen faaya aadaa dargaggoonni rifeensa mataarratti suuqqataniidha. 
Faaqqeen muka yookaan sibiila irraa kan tolfamu ta’ee dargaggoonni gunfura ittiin flachuuf miidhaginaaf kan itti fayyadamanidha. 
Hinteen faaya aadaa dargaggoonni rifeensa mataa isaanii jalatti maratan yoo ta’u, baarudiif garfooyyeen ammoo faaya mormarratti godhatamuudha. 
Baarudiin baaruda rasaasaa irraa ogeessaan bocamee kan tolfamu yommuu ta’u, waadaa jaalalaa agarsiisuuf kan ooluudha. 
Garfooyyeen ammoo, callee xixiqqaa halluu garagaraa qaban irraa tolfamee mormarratti  kan kaawwatamuudha.
Faayi aadaa dhiironni mudhiirratti hidhatan ammoo, gojoba jedhama. 
Gojobni mallattoo jagnummaa calaqqisiisuuf miidhagina agarsiisuuf kan ooluudha. 
Uffanni masnafa jedhamu ammoo, jirbiirraa kan hojjatamu ta’ee, dhiironni mudhii gaditti kan uffatanidha. 
Masnafa namoota gurguddaaf dargaggoota qofatu uffata. 
Daa’imman masnafa akka uffatan hineeyyamamuuf; aadaas miti.
Walumaagalatti, hawaasni Oromoo Walloo akkuma hawaasa biroo uffata isaatiin aadaaf eenyummaa isaa ibsataa tureera; ibsataas jira.
Uffata garee hawaasaa adda addaatiin uffatamu kanaan kornayaa, umriif gahee hojii adda baasuuf itti fayyadamu. 
Haala kanaan, ummatichi aadaa, duudhaaf safuu isaa dhalootaa dhalootatti dabarsaa jira. 

Atileet Waamii Birraatuu abbaa isaa Obbo Birraatuu Barraaqaaf haadha isaa Aadde Warqee Ayyaanaa irraa bara 1907 Magaalaa Sulultaatti dhalate. 
Ijoollummaa isaatti horii tiksuuf hojii qonnaatiin maatiisaa gargaaraa ture. Akkasumas, farda faana figuu, kurupheef illeettii ari’ee qabuun beekama.
Guyyaa tokko haati isaa suuqiidhaa mi’a bitanii waraqa gaazeexaan maranii gara manaatti galan. Gaazeexaa sanarratti suuraa nama figichaan beekamaa ta’e tokkotu mul’ata. 
Atileet Waamiinis, “Ani namni kurupheef illeettii ari’ee qabuu danda’u, namicha kana caalaa figuu hindanda’uu?” jechuun gara atileetiksiitti dhufuuf kaka’umsa horate. 
Kanarraa kan ka’e, bara 1945 Raayyaa Ittisa Biyyaa keessatti qacaramuun shaakala figichaa ijoollummaatti eegale itti fufe. 
Haala kanaan, dandeettii figichaa uumamaan badhaafame kana gabbifachuun atileetii beekamaa ta’uu danda’eera. 
Biyya isaatiifs bu’aawwan hedduu galmeessisaa tureera.
Atileet Waamii Birraatuu dorgommiiwwan yeroo adda addaa biyya keessaaf biyya alaatti gaggeeffamaa ture irratti hirmaachuun injifannoowwan hedduu galmeessiseera. 
Fakkeenyaaf, dorgommiin maaratoonii Muuniik 15ffaa bara 1953 Jaappaanitti taasifame isaaf yaadannoo addaa qaba. 
Kunis, yeroo sanatti osoo dhukkubsatuu hirmaachuun miila qullaa figee Abbabaa Biqilaatti aanee lammaffaa ba’uudhaan injifannoo argate. 
Atileet Abbabaa Biqilaa waliinis fiigee yeroo hedduu mo’ateera. 
Jireenya isaa keessatti dorgommiiwwan figicha meetira 5,000, 10,000, 1,500 f maaraatoonii dorgomaa tureen, meedaaliyaa Warqee 51, Meetii 44 f Nahaasa 30 walumatti meedaaliyaa 125 badhaafamuu danda’eera. 
Kana malees, leenjisaa tokko malee dorgommiiwwan fageenya meetira garagaraatiin biyya keessaaf alatti hirmaatee mo’achuudhaan seenaa guddaa galmeessiseera.
Atileet Waamii Birraatuu ciminaf cichoomina isaa kanaan atileetota Itoophiyaaf Afrikaa keessaa burqanii yeroo ammaa akka addunyaatti injifannoo ajaa’ibsiisaa galmeessaa jiraniif fakkeenya guddaa ta’eera.
Kanarraa kan ka’es, abbaa atileetota Afrikaaf Itoophiyaa jedhamuun beekama. 
Akkasumas, goota atileetiksii addunyaa, Abbabaa Biqilaa, dabalatee leenjisaa atileetota hedduu ta’uun tajaajileera. 
Kanumarraa ka’uun, Yunivarsiitiin Riifti Vaalii bara 2017A.L.Atti sirna eebba barattootaa Finfnnee galma Barkumeetti taasifame irratti  Doktarummaa Kabajaa kennuufi danda’eera. 
Walumaagalatti, atileet Waamii Birraatuu goota atileetiksiif abbaa atileetota hedduuti. 
Kanaafuu, atileetonni biyya keenyaaf Afrikaa beeksisuurra darbanii yeroo har’a addunyaa gama atileetiksiin raasaa jiran hedduun bu’aaf fakkeenyummaa isaati jechuun nidanda’ama. 

Dinagdeen ummata biyya keenyaa harki caalu qonnarratti kan hundaa’eedha. 
Jireenya hawaasaa fooyyessuuf hojii qonnaa ammayyeessuun oomishtummaan akka dabalu taasisuun murteessaadha. 
Qonna ammayyeessuuf ammoo teekinooloojiiwwan garagaraa oomishtummaa guddisuuf oolanitti dhimma bahuu gaafata. 
Qonni hojiiwwan midhaan garagaraa sanyii flatamaa gargaaramuun oomishuuf horii akaakuuwwan adda addaa horsiisuu kan hammatuudha. 
Dubbisni kunis galteewwan oomishtummaa dabalan keessaa tokko kan ta’e sanyii flatamaarratti xiyyeeffata.
Galteewwan oomishtummaa fooyyessan keessaa sanyii flatamaan isa tokkoodha. 
Sanyiin flatamaan, sanyii bu’aa qorannoof qo’annoo teekinolojiin fayyadamuun haala oomishtummaa daran itti dabaluu danda’uun kan argamuudha. 
Kunis, sanyiiwwan garagaraa walitti makuuf diqaalomsuun kan argamuudha. 
Oomishaaf oomishtummaa guddisuu keessatti, sanyii flatamaaf qulqulluu ta’e fayyadamuun murteessaadha. 
Qonnaan bultoonnis sanyii flatamaa midhaan garaagaraa, kuduraalee, muduraaleef kanneen kana fakkaatan yoo fayyadaman ooyiruu xiqqoorraa oomisha guddaatu argama.
Oomishtummaa guddisuuf sanyii flatamaa argchuun qofti gahaa hinta’u. 
Sanyii flatamaatti fayyadamuun cinaatti dhimmoonni xiyyeeffannaa barbaadan nijiru. Fakkeenyaaf, sanyiin osoo hinfaca’in dura ooyiruu irra deddeebiin qotuun sirriitti qopheessuun barbaachisaadha. 
Sanyii tooraan facaasuun garmalee akka hingobbanne yookaan hinhaphanne gochuunis dhimma murteessaa ta’eedha. 
Xaa’ootti sirnaan fayyadamuu, aramaaf ilbiisota farra oomisha midhaanii ta’an tooftaalee adda addaatiin dhabamsiisuuf kanneen kana fakkaatan raawwachuun haalaan barbaachisu. 
Walumaagalatti, guddina dinagdee dhuunfaaf biyyaa milkeessuuf mala qonnaa ammayyaa gargaaramuun oomishtummaa guddisuuf qonna babal’isuun murteessaadha. 
Kana hojiirra oolchuu keessatti ammoo, sanyii flatamaa gargaaramuun tooftaa ijoodha. 
Kanaafuu, sanyii flatamaatti fayyadamuun oomishtummaa hunda-galeessa ta’e argamsiisuun guddina dinagdee biyya keenyaaf daran barbaachisaadha.

Oromiyaan iddoowwan hawwata turiizimii ta’an hedduu qabdi. 
Iddoowwan hawwata turiizimii ta’an keessaa kanneen akka masaraawwan, holqawwan, paarkiiwwan, harawwaniif kan kana fakkaatan maqaa dhahuun nidanda’ama. 
Iddoowwan kunniin turiistoota baay’een kan daawwataman waan ta’aniif, guddina dinagdee biyyaa keessatti qooda guddaa qabu. 
Hawwata turiizimii Oromiyaan qabdu keessaa tokko masaraawwani. 
Masaraawwan kanneen keessaa Masaraa Kumsaa Morodaaf Masaraa Abbaa Jifaar eeruun nidanda’ama. 
Masaraan Kumsaa Morodaa Godina Wallaggaa Bahaa Magaalaa Naqamtee keessatti argama. 
Masaraan kun balbala saddeet qaba. 
Kunis, marsaa Gadaa Oromoo agarsiisuuf kan hojjatamedha. 
Masaraan Abbaa Jifaar immoo, Godina Jimmaa, Magaalaa Jimmaatti argama. 
Masaraan kun bara 1870 yeroo bulchiinsa mootummaa Abbaa Jifaar keessa ijaarame. 
Masaraan kun dhagaaf mukkeen babbareedaa irraa hajjatame. 
Akkasumas, hanqaaquuf daakuu qamadii walitti makuun akka simintootti fayyadamuun hojjatame. 
Hawwata turiizimii Oromiyaan qabdu keessaa inni lammataa Holqawwani. 
Holqaawwan kanneen keessaa Holqi Soof Umar isa tokko. 
Holqi kun Godina Baalee Aanaa Daawwee Qaachan keessatti argama. 
Finfnneerraas kiloomeetira 530 fagaata. 
Holqi Soof Umar golawwan garagaraaf balbala hedduu qaba. Holqa kana karaa balbala Aayyoo Makkoo jedhamuun seenu. 
Holqa kana keessatti, laga Weeyib jedhamutu jira. 
Laga kanas, iddoo torbatti ce’uun balbala Hulluuqaatiin ba’u. 
Balbala Hulluuqaatiin ba’uuf immoo kiloomeetira 15.6 miillaan  deemuu gaafata.
Hawwata turiizimii Oromiyaan qabdu keessaa inni sadaffaa immoo, paarkiiwwani. 
Paarkiiwwan kunneenis kan akka Paarkii Biyyoolessaa Awaash, Paarkii Dhaatii Walal, Paarkii Biyyoolessaa Gaarreen Baaleef Baabbilee maqaa dhahuun nidanda’ama. 
Paarkiin Awaash Godina Shawaa Bahaa Aanaa Fantaallee keessatti argama. 
Paarkiin Dhaatii Walal immoo, Godina Qeellam Wallaggaatti argama. 
Paarkiin Baabbilee naannoo Oromiyaaf naannoo Sumaalee gidduutti argama. 
Paarkiin Biyyoolessaa Gaarreen Baalee immoo Godina Baalee Aanaa Diinshoo keessatti argama. 
Paarkiiwwan kanneen keessa bineensota hoosisan, allaattiiwwaniif bineensota lafarra loo’an akaakuu garagraatu argamu. 
Akkasumas, akaakuu mukkeenii hedduun paarkiiwwan kanneen keessatti ni’argamu. 
Hawwata turiizimii Oromiyaan qabdu keessaa inni afraffaan harawwani. 
Harawwan kanneen keessaa muraasni hara Shaallaa, Abijaataa, Langaanoo, Dambal, Basaqaaf Wanciifaa maqaa dhahuun nidanda’ama. 
Walumaagalatti, Oromiyaan iddoowwan hawwata turiizimii ta’an kanneen dinagdee biyyaa utuban hedduu qabdi.

Namoonni haalota adda addaa irraa kan ka’e araada adda addaaf saaxilamu. 
Haalonni kunneenis baay’een isaanii ilaalchuma namoonni araadaan qabaman kaasan irraa maddu. 
Akka ilaalcha isaaniitti, araada adda addaatiif saaxilamuun dhiphuu balleessa; qofummaa irraanfachiisa; miira gammachuuf boqonnaa namaaf kenna kan jedhan fa’i. 
Kanarraa kan ka’e, namoonni araada adda addaa kanneen akka tamboo xuuxuu, dhugaatii alkoolii, qoricha sammuu namaa adoochu fayyadamuu, jimaaqama’uu, miidiyaa hawaasaaf kanneen kana fakkaataniif yoo saaxilaman  bal’inaan mul’atu. 
Wantoota araada namatti ta’an kanniin keessaa kan irra caalaatti dargaggoota biratti mul’atu araada miidiyaa hawaasaa akka fakkeenyaatti ilaaluun nidanda’ama.
Akkuma dhugaatii alkoolii, tamboo xuuxuuf jimaa qama’uu miidiyaan hawaasaas araadaaf nama saaxila. 
Kunis, araada kanneen akka Feesbuukii, Iimoo, Telegramaaf kanneen kana fakkaatan dabalata.
Namoonni araada kanaan qabaman hiriyyoota irraa adda bahuun qopha-galeeyyii ta’u. 
Firaaf hiriyyaa irraa adda bahuun namoota wal hinbeekneef walitti dhufeenya hinqabne wajjin akka yeroo dabarsan taasisa. 
Akkasumas, yeroo sochii qaamaa itti hojjatan dhabsiisuun yeroo baay’ee mana keessa akka turan taasisa. 
Kun immoo, dhibee sammuuf akka saaxilaman taasisa. 
Namoonni tokko tokko miidiyaa hawaasaa yeroo gabaabaaf fayyadamuuf jedhanii utuu hinbeekin sa’aatii dheeraa irra turu. 
Isaan kunnee miidiyaa hawaasaa hanga barbaadamuu olitti sababa fayyadamaniif yaadni isaanii cufti kompuutara yookiin bilbila sana wajjin walitti hidhamuun wantoota hedduu irraanfatu. 
Kanaafuu, yeroo hedduu miidiyaa hawaasaarratti dabarsuun balaa adda addaaf saaxilamu. 
Akkuma araada tamboof dhugaatii alkooliiirraa ofeeggachuun nama irra jiraatu, araada miidiyaa hawaasaa irraas ofeeggachuuf wantoonni raawwatamuu qaban nijiru. 
Isaan keessaa muraasni araada miidiyaa hawaasaa keessaa ba’uuf tattaaffi taasisuu, odeeffannoo dhuunfaa nama hundumaatti mul’isuu dhiisuu, mul’ata qabaachuun hojii jireenya ofi itti mo’achuu danda’anirratti xiyyeeffachuun hojjachuuf miidiyaa hawaasaa flannoon fayyadamuu fa’i.
Kana jechuun garuu, miidiyaa hawaasaa fayyadamuun bu’aa hinqabu jechuu miti. 
Miidiyaan hawaasaa yoo sirnaan itti fayyadaman odeeffannoo wayitaawaa argamsiisa; hawaasummaa cimsa; akkasumas, 
beekumsaaf muuxannoo akka gabbifatan taasisa. 
Haaluma walfakkaatuun, dhimmoota barnootaaf itti fayyadamuuf bu’aalee teekinolojii waljijjiiruu keessatti ga’een inni qabu laayyoo miti. 
Walumaagalatti, miidiyaan hawaasaa akkuma faayidaa qabu yoo sirnaan itti hinfayyadamne, gara araadaatti jijjiiramuun fayyadamtoota irra miidhaa geessisa. 
Kanaafuu, araadni miidiyaa hawaasaa akkuma araada kaanii fayyummaa jireenya namootaa kan miidhu waan ta’eef, seeraan itti fayyadamuun barbaachisaadha.

Hawaasni addunyaa kanaa adda addummaa baay’ee qaba. 
Adda addummaan kun immoo uumamaan, bu’aa hojiitiin yookiin flannoon kan argamu ta’uu danda’a. 
Fakkeenyaaf, namni kamiyyuu bifaan adii yookiin gurraacha ta’uun dhalachuu danda’a. 
Kun immoo, flannoon osoo hintaane, kan Waaqni uumamaan nama dhangi’e. 
Adda addummaan gama sanyiitiin jirus akkasuma. 
Namni miseensa sanyii kamiiyyuu ta’uuf karoorfatee dhalate hinjiru. 
Namni Oromoo, Sumaalee, Amaara, Chaayinaa yookiin Ameerikaa ta’uu barbaadee dhalate hinjiru. 
Kornayaanis yoo ta’e akkasuma. 
Qaama guutuun dhalachuuf qaama hir’uu qabaatanii dhalachuunis flannoo namaa miti. 
Gama birootiin, dureessa yookiin hiyyeessa ta’uun bu’aa ifaajee namaati. 
Amantii adda addaa hordofuunis, flannoof mirga namoonni addunyaa kanaa gonfataniidha. 
Haata’u malee, adda addummaa sanyii, bifaa, kornayaa, umrii, amantii, siyaasaa, miidhama qaamaa yookiin saalessa sammuu qabaachuuf kanneen kana fakkaataniin jibbiinsi garee hawaasaa adda addaa gidduutti uumamuun yoo wal arrabsan nimul’ata.
Haasaan jibbiinsaa gochaa badii garaagarummaa bu’uureffatee namoota salphisuuf, qaanessuuf, yaaddessuuf sodaachisuuf raawwatamuudha. 
Jibbiinsa kanas afaaniin yookiin barreeffamatti maayii ba’uun jibbiinsa nama dhuunfaa yookiin garee hawaasaaf qaban ibsachuuf gargaaramu. 
Kun immoo, gocha badaa tokkummaa diiguun hawaasa miidhu malee faayidaa tokkollee kan qabu miti. 
Oromoo biratti, namni nama biraa gaddisiisuuf, aarsuuf, dheekkamuuf, sodaachisuuf arrabsootti fayyadamu akka nama salphoof guddis-baddeetti ilaalama. 
Miidhaan haasaan jibbiinsaa nama dhuunfaas ta’e hawaasa irra geessisu akka salphaatti kan ilaalamu miti. 
Haasaan jibbiinsaa hamilee namaa cabsa; hawaasa garaa walhanqisa; laalaa salphaatti hinfayyine qaqqabsiisuun walitti bu’iinsi akka uumamu taasisa. 
Kana irraa kan ka’e, Oromoon hammeenya haasaa jibbiinsaa yoo ibsu, ’Madaan arrabaa salphaatti hinfayyamu,’ jedha. 
Walumaagalatti, haasaan jibbiinsaa haaloo namoota gidduutti hora; jibba biqilcha; walballeessuuf sababa ta’a. 
Garaagarummaan hawaasni gama sabummaan, amantiin, siyaasaan, sanyiin, bifaan, haala qaamaaf kan biroon qabu kabajamuuf dinqisiifatamuu qaba malee arrabsoof ooluu hinqabu. 
Arrabsoon namaaf nama, lammiif lammii, ollaaf ollaa, biyyaaf biyya, amantaaf amantaa walitti buusa. 
Kanaafuu, arrabsoon burqaa waldhabdee ta’uun diigumsa fduu waan danda’uuf, balaaleffachuuf irraa ofqusachuun barbaachisaadha. 

HIV/ Eedsiin dhibeewwan daddarboo miidhaa cimaa nama dhuunfaaf biyyarraan geessisaa jiran keessaa isa tokkodha. 
Dhibeen kun madiinummaa namni uumamaan qabu hubuudhaan dhukkuba garagaraaf salphaatti akka saaxilaman taasisa. 
HIV/ eedsiin karaa adda addaatiin  namarraa namatti kan daddarbuuf kornayaa, umrii, amantaa, bakka, bifaaf sadarkaa beekumsaa osoo hinflatin dhala namaa hunda du’aaf saaxila. 
Akkasumas biyya rakkoo adda addaaf saaxiluun miidhaa garagaraa qaqqabsiisa. 
HIV/eedsiin karaa adda addaan namarraa namatti daddarba. 
Karaa dhukkubni kun ittiin daddarbu keessaa inni ijoon saal-qunnamtii ofeeggannoo hinqabne raawwachuudha. 
Kunis, osoo gaa’ela hin godhatiin
saalqunnamtii raawwaachuu, dhiirri yookiin dubartiin tokko namoota garagaraa wajjin ofeeggannoo malee saal-qunnamtii raawwachuuf kaanneen kana fakkaatu dabalata. 
Karaa Eedsiin ittiin darbu inni biraan immoo, meeshaalee qara qaban kan namoonni biroon itti fayyadamanitti fayyadamuudha. 
Meeshaalee qara qaban kanneen akka lilmoo, qabduu ilkaanii, mutaa, qarabaaf kanneen kana fakkaatan namoota dhiigni isaanii vaayirasii HIVtiin faalame waliin yoo fayyadaman gara nama fayyaatti dabarsuu danda’u.
Kanaafuu, ogeessa yaalaatiin ala lilmoo waraannachuun, meeshaalee namoonni biroo itti fayyadamaniin rifeensa haaddachuun, ilkaan rigachuun, akkasumas qeensa qorachuun dhibee eedsiif salpaatti nama  saaxila jechuudha. 
Eedsiin dhibee nama dhuunfaa, hawaasaaf biyyarra miidhaa guddaa geessisuudha. 
Hunda dura, qaama dhibamaa dadhabsiisa. 
Kun immoo, dhukkuboota biroo kanneen akka qufaaf dhukkuba sombaaf salphaatti isa saaxiluu danda’a. 
Yeroo qabamus irraa dandamachuun itti ulfaata.
Kanaafuu, dhukkuboota salphaatti yaalamanii fayyuun danda’amuun lubbuu ofi dhabuu danda’a.
Miidhaa eedsiin geessisu inni biroon, miidhaa dinagdee sadarkaa biyyaatti mudatuudha. 
Namoonni Eedsiidhaan qabaman hedduun kanneen umrii oomishtummaa keessatti argamaniidha. 
Namoonni umrii kana keessatti argaman heddumminaan yemmuu qabaman oomishni biyyaa nihubama. 
Walumaagalatti, Eedsiin dhibee hamaa lubbuu dhala namaa gaaga’uuf dinagdee biyyaa miidhuudha. 
Humna oomishaa kan xiqqeessuuf ijoollee maatii malee kan hambisu, manguddoota kunuunsa kan dhabsiisudha. 
Hanga ammaatti talaalliis ta’ee dawaan hinargamne. 
Dhibee kanaan qabamnaan fayyuun hindanda’amu. 
Kanaafuu, dhibee kanarraa of eeguun mataa ofi, maatiif biyya ofi baraaruun barbaachisaadha. 

Oromoon nyaata aadaa akaakuu baay’ee qaba. 
Isaan keessaa muraasni buna qalaa, kashii, marqaa, hancootee, qorii, buraatoo, laaffisoo, cuukkoo, cumboo, caccabsaa, qorsoddomaafi kanneen kana fakkaatan ni’eeramu. 
Nyaanni aadaa kunniin godinaalee Oromiyaa garagaraa keessatti kan beekamanidha. 
Nyaanni aadaa hunduu akkaataa itti qophaa’an, maalirraa akka qophaa’aniifi yoom akka qophaa’an qabu. 
Nyaata aadaa kanneen keessaa buna qalaa, marqaa, qoriifi laaffisoo haa ilaallu. 
Buna qalaan godinaalee Oromiyaa hedduu keessatti kan beekkamudha. 
Nyaanni kun kan qophaa’u buna duudaa akaa’uudhaan 
dhadhaan itti naqamee nyaatama. 
Nyaanni kun yeroo jila adda addaa qophaa’a. 
Fakkeenyaaf, yeroo sirni Gadaa geggeeffamu, yeroo cidhaa, yeroo masqalaafi yeroo Waaqa kadhatan qophaa’a. 
Nyaanni aadaa Oromoo biroo cumboofi cuukkoo jedhamu.
Cumboon godinaalee Oromiyaa keessaa Godina Wallaggaa keessatti bal’inaan beekama. 
Cumboon xaafii diimaa irraa tolfama. 
Nyaanni kun guyyaa ayyaana waggaafi gaafa keessumaan kabajaa dhufu ittiin simachuuf qopheeffama. 
Nyaanni biroon immoo, cuukkoodha. 
Cuukkoon garbuu, mi’eessituu garagaraafi dhadhaa baqsaa irraa qophaa’a. 
Nyaanni kun yeroo dheeraa turuu waan danda’uuf, imaltootaaf akka galaatti tajaajiluu danda’a. 
Nyaanni aadaa Oromoo biroon marqaadha. 
Marqaan Oromoota Arsii biratti daran beekkama. 
Marqaan garbuufi dhangaa biroo irraa qophaa’a. 
Keessummaa kabajaafi yeroo ayyaana adda addaa qophaa’ee nyaatatama. 
Qoriinis nyaata aadaa Oromoo keessaa isa tokko. 
Irra caalaatti Godina Shawaa Kaabaatti bal’inaan beekama. 
Qoriiin daakuu xaafii diimaafi dhadhaa baqsaa itti naquun qophaa’a. 
Qoriin nyaata yeroo hunda qophaa’u miti. 
Baay’inaan yeroo cidhaa qophaa’ee idaayyaa/misirroofi hamaamotaaf kan dhiyaatuudha. 
Haati intala ishee heerumtuuf qorii qabeetti naqxee kennitiif. 
Nyaanni aadaa Oromoo biroon laaffisoo jedhama. 
Nyaanni kun immoo, nyaata aadaa Oromoo Harargetti bal’naan beekamu keessaa isa tokko. 
Laaffisoon biddeena mishingaafi ittoo hulbataafi foonirraa hojjatamee qodaa keessatti walitti laaffisuun qophaa’a. 
Laaffisoo qophaa’e maatiin itti marsuun gamtaan nyaatu. 
Walumaagalatti, Oromoon nyaata aadaa jaallatamoofi bebbeekamoo ta’an hedduu qaba. 
Nyaanni aadaa kunniinis, ayyaana ummataaf, cidhaafi keessummaa kabajaaf kan qophaa’udha. 
Kanaafuu, dhaloonni nyaata aadaa Oromoo dubbisa kana keessatti dhiyaataniifi kanneen biroo hafan beekuun aadaa isaa kunuufachuutu irraa eeggama.

Kunuunsi bineensotaa eegumsa haala jireenyaa fi naannoo jireenya bineensotaaf taasiifamudha. 
Yeroo ammaa kunuunsa bineensotaaf taasifamu wantoonni gufachiisan hedduudha. 
Isaan keessaa ijoon, guddina yookaan baay’ina ummataa fi babal’ina induustiriiti. 
Wantoonni kunniin haala jireenya bineensotaafi dahoo isaanii irratti dhiibbaa taasisuun bineensota godaansaafi dhumaatiif saaxilaa jira.
Baay’inni ummataafi babal’inni induustirii haala adda addaatiin naannoo jireenya bineensotaa irratti dhiibbaa geessisa. 
Fakkeenyaaf, dahoo bineensotaa kan ta’e bosona qoraaniif,lafa qonnaaf, ijaarsa manaafi dhimma adda addaaf mancaasuun bineensonni keessa jiraatan akka badan taasiisa. 
Haala walfakkaatun, babal’inni induustirii jireenya bineensotaa irratti gaaga’ama fida. 
Albuudota galtee induustirii ta’an barbaacha warshaaleen bosonaafi garba yookaan galaana cinaatti yoo ijaaraman mul’atu. 
Kun immoo, naannoo faalanii jireenya bineensotaa balaaf saaxilu. 
Tooftaalee garagaraatiin bineensotaaf eegumsaafi kunuunsa taasiisuun nidanda’ama. 
Tooftaalee kanneen keessaa tokko paarkii hundeessuudhaan bineensonni keessatti akka eegamaniifi kunuunfaman gochuudha. 
Tooftaan inni biroon immoo, zuu hundeessudha. 
Zuu keessatti bineensoonni sanyiin isaanii akka hinbanneefi namootaan akka daawwataman walitti qabamanii kunuunsi barbaachisaan taasifamaaf. 
Tooftaan inni sadaffaan,bineensoonni akka hinadamsamneefi hinajjeefamne dawoo seeraatiin eeguudha. 
Kunuunsa bineensotaa bu’a qabeessa taasisuuf maloota ammayyaatiin ala mala aadaafi beekumsa xabboo hawaasa bira jiru fayyadamuun murteessaadha. 
Fakkeenyaaf, Oromoon akka sirna Gadaa isaatti malaafi seera ittiin bineensota kunuunsuufi eegu qaba.
Oromoon “Guyyaan kan namaati; halkan kan bineensaati,” jedha. 
Kana jechuun, mirga jiraachuu danda’uu bineensotaa mirkaneessa. 
Oromoon yoo bineensa ajjeese gumaa kaffala; horii qalee bineensaaf gata. 
Akka seera Oromootti bineensa gaana irra jiru, dorrobaa, dhalaa jiru, bishaan dhugu, waa baqachaa qe’ee keessadhufe, kan lafti itti bariitee galaa jiruufi dhaltuu ajjeesuun dhorkaadha. 
Kana malees, Oromoon bineensota gammoojjii jiraataniif kunuunsa taasisu qaba. 
Fakkeenyaaf, naanniga horiin bishaan keessaa dhugu keessatti halkan immoo bineensonni akka dhuganiif bishaan itti guutu. 
Kanaafuu, namni eela keessaa bishaan waraabee horii obaafatu xumura irratti naannigatti bishaan itti guuta. 
Kunis, bineensonni sababa dheebuutiin akka hindhumne gargaara. 
Walumaagalatti, bineensotaaf eegumsaafi kunuunsa gochuun bineensonni qacceen isaanii dhiibbaa garagaraatiin baduuf dhiyaatan baraaruun barbaachisaadha. 
Kana gochuufis, mala ammayyaafi aadaa fayyadamuun kunuunsuufi eeguun nidanda’ama. 
Kun immoo, maddi galii biyyaa akka dabalu taasisa. 
Kanaafuu, namni kamiyyuu bineensotaaf kunuunsaafi eegumsa barbaachisu taasisuu qaba.



Gugsiin fardaa akaakuu tapha aadaa Oromoo keessaa tokkodha. 
Oromoon tapha aadaa kanaaf ka’umsa kan godhate keessaa tokko diina ofirraa ittisuuf sochii taasifamaa turedha. 
Yeroo ammaa garuu, gugsiin fardaa, akka tapha aadaatti ittiin bashannanamaa jira. 
Taphni kun irra caalaatti guyyoota ayyaana ummataa taphatama. 
Yeroo itti taphatamu, akkaataafi adeemsa ittiin gaggeeffamu qaba. 
Adeemsa tapha gugsii fardaa keessatti, jalqaba taphicha mo’achuuf dursanii farda ofii qopheessuudha. 
Itti aansuun, fardaaf midhaan akka garbuufi boqqolloo nyaachisuudha.
Akkasumas, qulqullina fardaa eeguuf qaama isaa dhiquun barbaachisaadha. 
Gama biraatiin, fardi gugsiif qophaa’u gugusii shaakaluu qaba. 
Waan kana ta’eef, guyyaa guyyaan gara dirreetti baasanii ittiin gulufuun murteessaadha. 
Gugsii fardaaf yommuu gara dirreetti bahamu ofiifi farda ofii uffata adda addaatiin faayuutu namarraa eeggama. 
Namoonni gugsiif dhiyaatan maqaa farda isaaniitiin wal-waamu. 
Fakkeenyaaf, Abbaa Booraa, Abbaa Magaal, Abbaa Daamaa, Abbaa Bulee, Abbaa Shaashoo, Abbaa Shaanqoo, Abbaa Bulloofi kan kana jedhanii waamamu. 
Maqaaleen kunneen irra caalaatti bifa yookaan halluu fardaa irraa ka’uun baafamu.
Gugsii fardaaf yommuu gara dirree seenamu, ulee harooressa qallaa dheeraa, alangeefi gaachanatu qabatama. 
Gugsii fardaa keessatti ari’aafi ari’atamaatu jiru. 
Namni ari’u ulee harooressaa darbatee isa ari’amu waraana. 
Kan ari’amu immoo, gaachana fayyadamee darbannaa ofirraa qolata. 
Alangaan immoo, fardi sirriitti akka gulufuuf ittiin rukutuuf gargaara. 
Gugsiin fardaa akkaataa ittiin taphatamu qaba. 
Namni tokko farda isaa kaafatee gara fuulduraatti baafachuun ‘Ari’aa’ jedha. 
Inni ari’u immoo, ‘Beenu… beenu’ jechuun duukaa bu’a. 
Inni ari’u gara ari’atamaatti yommuu dhiyaatu, ‘Garagali’ yookaan ‘Gaachana kee‘ jedhaan. 
Akkana otoo hinjedhiin waraanuun dhorkaadha. 
Namni ari’amus ofirra garagalee isa ari’u ilaala. 
Kun akeeka nama waraanuuf deemuu hubachuuf isa gargaara. 
Akkasumas, namoota tokkoo ol yoo kan ari’an ta’e, irree isa kamiitu cimaadha 
kan jedhu beekuuf ofirra gaggaragalee ilaala.
Walumaa galatti, taphni gugsii fardaa tapha cimina qaamaafi cimina xiinsammuu barbaadudha.

Hojiin jiruu fi jireenya dhala namaa keessatti murteessaadha. 
Dhalli namaa nyaatee buluufis ta’e fedhiisaa kan biroo guuttachuuf hojjachuu qaba. 
Hunda caalaa immoo, jiraachuuf qofa osoo hinta’in, duroomuuf hojiin cimanii argamuun dirqama. 
Duroomuun immoo, jireenya guutuu ta’e nama jiraachisa. 
Adeemsa hojjatanii duroomuu keessattis, naamusa barbaachisu kabajuun murteessaadha. 
Karaan gara duroomuutti nama geessu garuu, yeroo hunda mijataa ta’uu dhiisuu danda’a. 
Namni kamuu duroomuu kan fedhu ta’us, fedhiin yookiin ilaalchi hojii irratti qabu garuu nama irraa namatti garaagarummaa qabaachuu mala. 
Fakkeenyaaf, namni nyaataafi dhugaatii gaarii, mana gaarii, uffata qulqullina qabuufi kkf argachuu ni barbaada. 
Garuu, kanneen hunda guuttachuu kan danda’an namoota baay’ee muraasa ta’an qofaadha. 
Isaanis, kanneen hawwiifi fedhii isaanii gara hojiitti jijjiiruun cimanii hojjataniidha. 
Kun kan agarsiisu, duroomuudhaaf fedhii walfakkaatu, hojjachuu irratti immoo, fedhii garagaraatu jira jechuudha.
Hojjatanii duroomuuf hojii tuffachuun barbaachisaa miti. 
“Hojii kanarra sana wayya” jechaa hojiin nuti feenu hanga argamutti kan eegnu yoo ta’e, bara itti hojjannee duroomuu dandeenyu dabarsuu ta’a. 
Seenaa namoota addunyaa kana irratti duroomanii beekamanis yoo ilaalle, hedduun isaanii wantootuma xixiqqoo irraa ka’anii duroomuu isaanii agarra. 
Kanaafuu, duroomuuf kan barbaachisu osoo hojii hintuffatin, waan argame kutannoon hojjachuudha. 
Hojjatanii duroomuun milkaa’ina salphaatti argamu miti. 
Bu’aa bahii hedduu takka kufuu, takka ka’uu, takka fuulduratti deemuu, takka immoo duubatti deebi’uu gaafata. 
Gufuuwwan xixiqqaa irraa kaasee hanga gurguddaatti nama mudachuu danda’u; wantoonni abdii nama kutachiisaniifi nuffisiisan nama qunnamuu malu. 
Waan kana ta’eef, hojjatanii duroomuun rakkoowwan nama  mudatan mara dandamatanii, osoo abdii hinkutiin, kaayyoo ofiif hojjachuu gaafata.
Duroomuun callisanii karaa argame mara maallaqa yookiin qabeenya walitti qabachuu osoo hintaane, naamusa hojii eeguu gaafata. 
Hojiin hojjatamu sun nama yookiin qaama biroo irratti miidhaa akka hingeessisne of eeggannoo gochuun 
barbaachisaadha. 
Fakkeenyaaf, hojii daldala nyaataafi dhugaatii irratti bobba’anii kanneen jiran, waan isaan dhiyeessan fayyaa maamiltoota isaanii irratti balaa kan hin qaqqabsiifne ta’uu qaba.
Tajaajilli isaan kennaniifi maallaqni isaan fudhatan walmadaaluu qaba. 
Ogeessonni hojiiwwan biroo irratti hirmaatanis akkasuma naamusa hojii barbaachisu kabajuu qabu.
Hundumaa caalaa, gochawwan karaa qaxxaamuraa duroomuu, kanneen akka malaanmaltummaa, hanna, matta’aa, saamichaafi kkf irraa fagaachuun barbaachisaadha. 
Gochaawwan akkasii irratti 
hirmaachuun yeroof fakkaata malee, hiyyummaatti nama deebisuun isaanii waan hin oolle.
Walumaagalatti, fedhii, kutannoofi kaayyoo qabatan milkeessuuf yoo hojjatan duroomuun nidanda’ama. 
Adeemsa hojii keessattis gufuuwwan jiran hunda obsanii bira darbuun, naamusa hojii kabajaa, yeroo ofiitti fayyadamaa duroomuuf kan hojjannu yoo ta’e, milkaa’uun nidanda’ama. 
Duroomni sirriinis bu’aa hojiitiin qofaan kan argamudha.

Baay’inni ummataa garmalee dabalaa adeemuun rakkoolee garaagaraaf ummata saaxila. 
Rakkooleen kunneenis, godaansa, hojii dhabdummaa, jijjiirama qilleensa naannoo, hanqina midhaan nyaataafi hanqina kenninsa tajaajila hawaasaa fiduu danda’a. 
Baay’inni ummataa sababa adda addaarraa dhufuu danda’a. 
Isaan keessaa ijoon, garaagarummaa dhalataafi du’a gidduu jiru, godaansaafi hiyyummaadha.
Godaansi namootaa baadiyyarraa gara magaalaatti taasifamu dabaluu baay’ina ummataatiif agarsiiftuu tokkoodha. 
Sababoonni namoonni baadiyyaa irraa gara magaalaatti godaananiif, hojii barbaachaafi fedhii bu’uuraalee misoomaa guuttachuudha. 
Godaansi gara magaalotaatti taasifamu immoo, baay’inni jiraattota magaalaa yeroo gara yerootti dabaluudhaan carraa hojii argachuu akka dhiphatu taasisa. 
Hoji-dhabdummaan immoo, hiyyummaafi hanni akka babal’atu godha. 
Baay’inni ummataa kallattiifi alkallattiidhaan qilleensa naannoorratti dhiibbaa nigeessisa. 
Heddumminni ummataa manca’insa qabeenya naannoo geessisuudhaan qilleensa naannoorratti kallattiidhaan dhiibbaa uuma. 
Namoonni yoo heddumaatan babal’ifannaa lafa qonnaaf, ijaarsa manaaf, qoraaniifi kan kana fakkaataniif bosona ni mancaasu. 
Kunis madaala qilleensa naannoo jeequun, roobni akka xiqqaatu yookiin waqtii malee akka roobuufi biyyee gabbataan dhiqamee oomishtummaan akka xiqqaatu taasisa. 
Rakkoolee baay’inni ummataa fidu keessa inni kan biroon hanqina kenniinsa tajaajila hawaasaati. 
Lakkoofsi ummataa garmalee yoo dabale, tajaajila akka mana barumsaa, bishaan dhugaatii qulqulluu, mana yaalaafi humna ibsaa lammii hunda biraan ga’uun rakkoo ta’a. 
Kunis hawaasni jireenya boodatti hafaa akka jiraatuufi rakkoo fayyaaf akka saaxilamu taasisa. 
Walumaagalatti, baay’inni ummataa dabalaa deemuun rakkoo hojii dhabdummaa, godaansa, hanqina bu’uuraalee misoomaafi faalama qilleensaatiif sababa guddaa ta’a. 
Rakkoolee kanneen furuuf immoo, warhsaalee akkaataa qilleensa naannoo hinfaalleen babal’isuun carraa hojii uumuu, fayyadama karoora maatii barsiisuufi miidhaa godaansi fidu hubachiisuudha. 
Kana malees, hanga danda’ameetti bu’uuraalee misoomaa naannoo hundatti guutuun rakkoolee kanaan wal qabatanii dhufan hir’isuuf yaaluun barbaachisaa ta’a.



Sirna Gadaa keessatti nageenyi bakka guddaa qaba. 
Mammaaksi Oromoo “Nageenyi ardiifi samii caalaa bal’ata” jedhus ilaalcha hawaasichi nageenyarratti qabu ibsa. 
Akka Sirna Gadaatti, nageenyi bu’uura waa hundaati. 
Bakka nageenyiifi tasgabbiin hinjirretti lubbuun namaa wabii hinqabu. 
Qabeenyas ta’ee maatii horachuun hin danda’amu. 
Nagaafi tasgabbiin yeroo dheeraaf yoo dhabame, hawaasni beelaafi dhukkubaaf saaxilama. 
Kanaaf, Sirni Gadaa nageenyi akka hinboorofne xiyyeeffannoo olaanaa kenna.
Akka bulchiinsa Sirna Gadaatti, nageenyi kan barbaachisu dhala namaa qofaaf miti. 
Fakkeenyaaf, dacheef, tulluuf, malkaaf, beeyladaaf, bineeldaafi wantoota lafa irra jiran maraaf nageenyi jiraachuun murteessaadha. 
Uumamni marti yoo nagaa ta’an namnis nagaa ta’a. Roobni nagaa yoo sore, margi biqila; beeyladoonni soorata ga’aa argatu. 
Beeyladoonni soorata ga’aa yoo argatan, dhalli namaa beeylada irraa bu’aa argata. 
Lubbu-qabeeyyiifi wantoota lafarra jiran keessaa tokkoo yoo miidhame, kanneen biroos akka miidhaman hawaasni Sirna Gadaa nihubata. 
Sirna Gadaa keessatti, walitti bu’iinsi hawaasaa akka hinuumamne tooftaalee hedduutu jiru. 
Oromoon rakkoon kamiyyuu erga uumamee booda furuu osoo hintaane akka hinuumamne hojjechuun bu’a-qabeessa ta’uu hubata. 
Kanaafuu, wantoota walitti bu’iinsaaf sababa ta’an dursee dhabamsiisuuf yaala. 
Sirna Gadaa  keessatti walitti bu’iinsi hawaasaa fayyadama qabeenyaatiiin walqabatee akka hinuumamne tooftaaleen ittiin eegan hedduutu jiru. 
Isaan keessaa inni tokko, qabeenya dhuunfaafi waloo waliin fayyadamuudha. 
Bulchiinsa Sirna Gadaa keessatti qabeenyi uumamaa murteessoon kanneen akka lafaa, bosonaafi eela bishaanii qabeenya walooti. 
Qabeenyi faayidaa walootiif oolan kunneen miseensota gosaa maraan eegamuudhaan kunuunsamu. 
Qabeenya dhuunfaas ta’e qabeenya waloo eeguufi kunuunsuunis dirqama hundaati. 
Sirna kana keessatti, garaagarummaan qabeenya waloofi dhuunfaa gidduu jiru baayyee dhiphaadha. 
Kanaafuu, qabeenyaan walqabatee walitti bu’iinsi uumamuufi nageenyi boora’u hin jiraatu.
Walumaagalatti, Sirna Gadaa keessatti negeenyaaf iddoo guddaan kan kennamuudha. 
Nagaan jiraachuun kan danda’amu, yoo nageenyi jiraate qofa waan ta’eef, Sirni Gadaa nageenyaaf xiyyeeffannaa guddaa kenna. 
Kanaafuu, qabeenya waloos ta’ee kan dhuunfaa eeguufi kunuunsuun sirnaan itti fayyadamuuf bulchiinsi Sirna Gadaa cimsee hojjata.

Yaaliin koloneeffattoonni biyyoota Afrikaa gabroomfachuuf taasisan biyyoota muraasa keessatti hinmilkoofne. 
Biyyoota yaaliin kun keessatti maseene keessaa tokko Itoophiyaadha. 
Koloniin qabachuuf carraaqqiin Xaaliyaaniin taasiste keessaatti gootonni Itoophiyaa hedduutu wareegaman ; kaan ammoo ni booji’aman; gariin biyyaa bahaan; kaanis ‘Harka hin- kenninu,’ jechuun hanga dhumaatti falmuun biyyaa isaanii bilisa baasan.
Warra osoo diinaaf hin jilbeemfatin hanga dhumaatti falman keessaa Garasuu Dhukii isa tokko.
Garasuu Dhukii abbaa isaa Obbo Dhukii Gulummaafi haadha isaaAaddee Warqee Elemoorraa Caamsaa 19, 1897 A.L.H. dhalate. 
Bakki dhaloota isaas karaa Jimmaarraa magaalaa Walisoo cinaatti kan argamu naannoo Maaruu jedhamutti. 
Umriin isaa barumsaaf akka ga’een, maatiin isaa waldaa amantii Ortoodooksii Maaruu Mikaa’el jedhamu barsiisaa mindeessuun obbolaa isaa waliin barumsa mana amantichaa akka hordofu taasisan.
Garasuun umrii isaa ijoollummaatti barumsa isaafi jireenya hawaasummaa kanneen birootiin baay’ee cimaa, walii galteerrattis mudaa kan hinqabne waan ta’eef, namoota hunda biratti jaallatamaa ture.
Tapha Garasuun jaallatu keessaa inni guddaan fardaan gulufuudha. 
Akkuma ijoollee abbaa lafaa naannoo Maaruu, ogummaa fardaan gulufuu, gaachana qolachuu, eeboo darbachuufi, adamoo shaakalaa ture. 
Abbaa isaa duukaa waltajjii adda addaarratti argamuun akkaataa dubbii barachaa hojiirra oolchuun hunda durse. 
Ija jabinaafi cimina isaa kanarraa kan ka’e, bifa farda inni yeroo hundaa gulufisiisuu jaallatuun namootaafi hiriyoota isaatiin umrii waggaa kudhanitti maqaan masoo, ‘Abbaa Booraa’ jedhu kennameef. 
Yeroo dirree waraanaa ture farda adii yaabbatullee, maqaa dhuma kanaan hamma lubbuun isaa dabartutti waamamaa ture. 
Yeroo tokko mootii Hayilesillaaseefi haati warraa isaa giiftii Manan bishaan ho’aa lafa keessaa burqu, isa Walisoo daawwachuuf yeroo deemanitti Garasuun farda isaatiin dura, duraa gulufuun karaa agarsiisaa turuurra darbee uummataafi mooticha duratti ba’uun waa’ee naannichaa haasawaa qalbii namaa hawwatuufi ogummaan guutame taasise.
Martuu itti gammadee,‘Ijarraa hafi; guddadhu’, jedheen. 
Ogummaafi ciminni  akkasumas,ijajabinni isaaqalbiimootiifigiiftiiseenee,faaratolaanakkailaalamu taasise. 
Odeeffannoo Gabramaariyaam Gaariirraa argameefi waan guyyicha hubatanirraa kan ka’uun guyyuma sana Finfinneetti waamsiisuun Ministeerra Ittisaa keessatti ajaja mootiitiin akka mindeeffamu ta’e. 
Loltummaanis waggoota torbaaf erga tajaajilee booda jabinaafi amanamummaa isaatiin filatamee itti dhiyeenyaan mooticha akka tajaajilu taasifame. 
Waggoota muraasaaf mootii erga tajaajilee booda, eeyyama mootiitiin loltoota ilma isaanii Asfaawasanitti makame.
Garasuun loltoota Asfaawasan waliin gara Walloo deemuun achirraas Ambaalaagee kan jiran loltoota Raas Kaasaatti dabalamuun Xaaliyaaniitti duulan. 
Lola bakka Tamben jedhamtu kan Tigiraayi keessaa jirturratti si’a lama geggeeffameefi kan Maayicawurratti geggeeffame keessaatti loltuu diinaa madfifi matarayasii, qilleensarraan ammoo, xiyyaaraan gaasii summii facaasuun lolu jala dhaabachuu waan dadhabaniif kaan dhumanii kaan booji’amanii, kaan ammoo baqatanii lubbuun harkaa ba’anii gara Wallootti deebi’uun karaa Warraa Iluu Finfinnee galan. 
Haala kana keessatti cimina geggeessummaa isaarraan kan ka’e loltoonni Garasuu dursaa turan.
Kumaalaa Garasuun erga Finfinneetti deebi’ees, osoo wal’aansoofi dadhabbii lolichaa hinjiilin kutannoofi jaalala biyya isaatiif qaburraa kan ka’e, naannoo dhaloota isaa Maaruutti deebi’uun hojii gootummaa itti fufuuf murteesse.
Yeroo kana mootii Hayilesillaaseen hooggantoota waraanaa hedduu waliin biyya Ingiliziitti baqatan. Kaan ammoo, Xaaliyaaniitti harka kennaan; Gariinis ni booji’aman; kaan ammoo nidhuman. 
Kun marti Garasuufi gootota muraasa jilbeemfachiisuu hindandeenye. 
Waggoota shaniif yeroo Xaaliyaaniin biyyicha bulchaa turte keessatti loltuu qopheeffate waliin riphee loluun diina bahaa gala dhowwaa ture. 
Kallattiinis ba’uun diina humna lafoofi qilleensaatiin lolu mo’achaa loltoota hedduu booji’aa, barbadeessaa, kanneen jalaa booji’aman deebifachaa qabsoo hidhannoofi hojii gootummaa itti fufe.
Geggeessitoonni Xaaliyaaniifi baandaan sodaatanii si’a hedduu araaraaf jaarsa erganillee Garasuun gargaarsa uummataafi onnee waan qabuuf shiraafi kiyyoo isaaniitiin qabamuu hindandeenye. 
Roorrisaan, kan biyya abbaa qabu gabroomfate, baandaan biyya isaa saamsisuun Orma jala kaatu ramacii caalaa isaa gube. 
Keessummaa uummanni Itoopihyaa Xaaliyaanotaan Finfinneerratti mulluu ta’e ija duraa baduu dide. 
Guyyaa tokkollee osoo miilla isaarra rasaasaan rukutamee loltoonni harkaa dhumanii kanneen hafan ammoo diina duratti isa gatanii deemanitti , akkas jechuun yaadannoo isaa barreesse. 
“Ani Garasuudha; hojii koos xumureera; du’us giroo koo miti; kan na yaaddessu garuu Finfinneen bakki ummanni koo irratti dhume bilisa baatee osoo hinargin du’uu kooti,” jedhuun ture.
Haa ta’u malee yeroo marfame sanatti du’a oolee diinoota harkaa ba’uun madaan isaa fayyee loltoota abdii kutuun faca’an walitti qabuun amma dhumaatti lole. 
Dhumni hojii gootummaa Garasuus lola Jimmarratti Xaaliyaanii waliin geggeeffamedha. 
Garasuun loltoota diinaa kan jimmaarra buufatan marsuun yaadesse. 
Loltoota Garasuun hoogganuun marfamuu cinaatti oduun gara biyyaatti deebi’uu mootii Hayilesillaaseefi gargaarsi Ingilizootaa waan dhaga’ameef, dhangala’uu dhiigaa malee loltoonni Xaaliyaanii warri naannichaa akka harka kennan taasisee, kutaa biyyaa hunda kanneen  qabatanis lakkisanii kaan dhumanii kaanis baqatanii ba’uun Itoophiyaan injifannoo argatte. 
Kumaalaa Garasuunis, Hayilesillaaseefi uummata Itoophiyaa biratti gootummaafi tooftaa lolaa isaaniitiin hundaa olitti dinqisiifatame. 
Kanarraan kan ka’e, waamicha mootiirraa taasiifameen loltuu isaa Shawaa Lixaa kan qabsoo finiinsaa tureefi, Jimmaan kan bilisa baase mara dhiisee Finfinnee deeme. 
“Marti namaa ajajaa waraanaa biyyatti ta’a,” jedhee erga innis akkanatti of beeka ture; hojjiin isaas kanaa gadi miti. 
Mootiin garuu “Biyya Oromoo fudhachuun olaantummaa na dhabsiisa,” jechuun waan shakkeef, bulchaa konyaa Caboofi Guraagee taasisuun mudde.
Barri jireenya Garasuu gabaabbachaa deemte. 
Jabinaafi gootummaan kan harkaa ba’uu hindandeenyetu itti aggaame. 
Osuma itti gaafatamummaa isaa ba’aa jiruu soorama ba’uufi dhukubsachuun Garasuu firoottan isaafi uummata isaa yaaddesse. 
Dhukkuba isaa kana ogeeyyiin biyya keessaa waan dadhabaniif, qabeenyaan isaa hundi gurguramee mucaan isaan Kumaalaa Tafarraa Garasuu biyya Ingiliziitti geessee akka yaalchisu ta’e.
Achittiis fayyuu akka hindandeenye waan hubataniif gara biyyatti deebi’uun du’aan wal’aansoo qabuu eegale. 
Dhukkubni kaanseerii inni ittiin qabame daran itti cimee ALH Caamsaa 29, 1958 lubbuun isaa dabarte.
” Ulfinan jiraatti dhabe du’aatti hinbarbaadu,” jechuun yagguu lubbuun jiru bakka gootonni Itoophiyaa hundi itti awwaalaman bataskaana Siillaasee osoo hintaane, kan ofii isaa ijaarsise bataskaana Caffoo Mikaa’elitti akka awwaalan waan firoota isaa kakachiiseef, sirni awwaala isaa achuma Maaruutti raawwatame. 
Seenaan goota Oromoo Kumaalaa Garasuu Dhukii Gulummaa, Maaruutti jalqabee achumattixumurame.


Jijjiiramni qilleensaa taateewwaniifi bifoota adda addaatiin mul’achuu danda’a. 
Isaan keessaas isaan ijoon, hammi ho’a addunyaa saffisaan dabaluu, hammi roobaa garmalee xiqqaachuun hongeefi gogiinsi babal’achuudha. 
Hammi roobaa garmalee baay’achuun biyyee lolaaf saaxiluu, baqiinsi cabbii dabaluun ol ka’iinsi sarara bishaanii sirrii irra galaanaa dabaluu fi kkf qaqqabsiisa. 
Taateewwan kunneen yeroodhaa yerootti akka addunyaatti babal’achaa dhufuun addunyaa kanaaf yaaddoo guddaafi dhimma xiyyeefannoo barbaadu ta’ee argameera.
Jijjiiramni qilleensaa dhala namaafi lubbu-qabeeyyii biroorratti miidhaawwan hedduu qaqqabsiisuu danda’a. 
Jijjiiramni qilleensaa mudatu jireenyaafi fayyaa namaa irratti kallattiidhaan miidhaa nigeessisa. 
Beelliifi dheebuunis yeroo muraasa keessatti lubbuu baay’ee galaafata. 
Akkasumas, cabbiin galaana keessaafi fiixeewwan heemisferii irra jiran ho’aan baqanii hangi qaama bishaanii garamalee dabaluu danda’a. 
Qaamni bishaanii sababa kanaan guutes, gara lafaatti danbali’ee qabeenyaafi lubbu-qabeeyyii hedduu barbadeessa. 
Sababa kanaan, namoonni, bineeldonniifi biqiltoonni wantoota jireenyaaf barbaachisan dhabanii hubamu. 
Ittisa jijjiirama qilleensaaf waan hedduu hojjechuun nidanda’ama. 
Inni jalqabaa, namni dhuunfaa irraa eegalee hawaasni marti kunuunsa bosonaa, biyyeefi bishaanii irratti hojjechuudha. 
Inni lammaffaan, warshaaleefi industiriin anniisaa haareffamaatti akka fayyadamaniifi teknooloojiiwwan gaasotaafi balfa naannoo faalan hir’isanitti akka fayyadaman jajjabeessuudha.
Walumaagalatti, jijjiiramni qilleensaa irra caalaa gochawwan namootaatiin waan raawwatamuuf, ittisa isaatiif falli kaa’amuu qaba. 
Nama dhuunfaa irraa kaasee hanga biyyaafi addunyaatti wantoonni hojjetaman jijjiirama qilleensaa ittisuu keessatti murteessoodha. 
Kanaafuu, jijjiirama qilleensaa ittisuuf seeronni kunuunsa naannoo irratti sadarkaa biyyaatti ragga’an sirriitti hojiirra ooluu qabu. 

Jechi diraamaa jedhu jecha Afaan Giriikii ‘dran’ jedhurraa kan dhufe yoo ta’u, hiikni isaas dalaguu yookiin hurruubuu jechuudha. 
Diraamaan calaqqee jiruufi jireenya dhala namaati. 
Gaddaafi gammachuu, bu’aa ba’ii jiruufi jireenya namootaa bifa miidhagina qabuun qindaa’ee kallattiin waltajjii irratti jamaaf kan agarsiifamuudha. 
Diraamaan dura barreeffamaan kan qophaa’u yoo ta’u, barreeffama kanatu waltajjii irratti taatotaan dubbiifi gochaan dhiyaata. 
Bu’uuruma kanaan, diraamaan caaccuulee ittiin lubbuu horatu qaba. 
Isaanis, jaargocha, taatota, walitti bu’iinsa, yoomessaafi waliin dubbiifaadha.
Jaargochi waliin dubbiifi gochaawwan taatotaan raawwataman kan jalqabaa kaasee hanga xumuraatti deemuudha. 
Caaccuulee diraamaa keessaa jaargochi akka lafee dugdaatti ilaalama. 
Diraamaan tokko hunda dura seenaa nutti hima; kanaaf, yeroo hedduu namoonni erga diraamaa ilaalanii booda, seenaa gaddisiisaa yookiin gammachiisaadha kan jedhan. 
Kanarraa kan ka’e, jaargochi seenaa diraamaa tokko keessa jiru ta’ee, cancala gochootaa jalqabaa kaasee hanga xumuraatti jiruudha.
Taatonni immoo, barreessaa diraamaatiin kan kalaqamaniifi diraamichi lubbuu horatee akka waltajjiirratti mul’atu kanneen taasisanidha. 
Karaa biraatiin, namoota addunyaa dhugaa kanarra jiran bakka bu’anii, seenaa ta’e tokko jechaafi gochaan kanneen agarsiisanidha. 
Taatonni diraamaa keessatti amala ta’e gonfatanii, maqaan kennameefii, bakki jireenyaa tolfameefii kan socho’an; kan afuura baafatan, kan dubbatan, kan nyaataniifi dhuganiidha. 
Kana malees, akkuma nama kamiiyyuu, kan jiraataniifi kan du’an, kan jaallataniifi kan jibban, kan gaddaniifi kan gammadaniidha. 
Walitti bu’insi (waldiddaan), caacculee diraamaa keessaa isa biroodha. 
Diraamaa keessatti walitti dhufeenya waliin dubbiitiin yookiin gochaan taatota gidduutti raawwatamu keessatti jechaan yookiin gochaan walitti bu’iinsi ni’uumama.
Diraamaan walitti bu’iinsa hinqabnes hinjiru. Walitti bu’iinsi uumamuudhaaf immoo sababni ga’aafi amansiisaan taatota walitti buusuu danda’u jiraachuu qaba. 
Sababni walitti bu’insaa kun kan jireenya dhugaa keessatti nama waldhabsiisuu danda’u ta’uu qaba jechuudha. 
Maalummaafi ejjennoo taatonniifi seenaan jiru kan hubatamus kana irratti hundaa’eeti.
Caaccuulee diraamaa keessaa inni biroon yoomessa. 
Yoomessi yeroofi bakka itti seenaan waltajjiirratti dhiyaatu sun raawwatame agarsiisa. 
Haalli waltajjii, waan taatonni dubbatanii, uffataniifi, hojjetan hunduu yoomessa diraamichaa sirriitti calaqqisiisuu qabu. 
Fakkeenyaaf; haalli teessuma lafichaa, qilleensi isaa, daandii, manniifi meeshaan isaafi kkf hundi maal akka fakkaatu kan agarsiisuudha. 
Walumaagalatti, caaccuuleen diraamaa jaargocha, taatota, walitti bu’iinsa, yoomessaafi waliin dubbii jedhamu.
Qindoomina caaccuulee diraamaa kanneeniitu akka diraamaan waltajjii irratti dhiyaatee mul’atu taasisa.

Jechi ‘addunyummaa (globalization) ‘ jedhu dhala namaatiif ilaalcha waliinii qabaachuu,’ yaadrimee jedhuun eegale. 
Hiikni isaas namoota aadaa, siyaasa, dinagdeefi amantaa adda addaa qaban karaa wal-quunnamtii, geejjibaafi daldalaatiin walitti fiduun ilaalcha tokko akka qabaataniifi sirna tokkoon akka bulan taasisuudha. 
Achii-as dhufa isaa yoo ilaalle, yeroo yerootti kan jijjiiramu, bu’aa fi miidhaa isaarratti falmiin garaagaraa geggeeffamaa kan turee fi kanneen addunyummaan mormaniifi kanneen deggeran akka jiran hubanna.
Addunyummaan yaadrimee seenuufi ba’uutiin (ebbs & flaws) hidhata qaba. Kun ammoo, daangaa tokko keessaa gara isa birootti bilisaan socho’uu danda’uu ilaallata.
Haata’u malee, sochiin kun yeroodhaa yerootti jijjiiramaa deemuu isaa ragaaleen adda addaa ni’ibsu. 
Fakkeenyaaf, sochiin bilisaan Waraana Addunyaa I dura akka tureefi erga waraanichi eegalee akkasumas, Waraana Addunyaa 1ffaa fi 2ffaa gidduu danqaa akka godhate Rangarajan ( 2006) ni’ibsa. 
Waraana Addunyaa I dura bara 1870-1914 gidduutti qabata daldalaa, godaansaafi kuufama qabeenyaa sochoosuutiin wal-simannaa dinagdeefi hawaasa addunyaa yeroo itti daran dabaleefi ilaalcha addunyummaa uumuurratti shoora guddaa taphate ture.
Ilaalcha uumame kanas kan si’achiise teeknooloojii, geejjibaafi wal-quunnamtii waan ta’aniif, akka namoonni ittisa malee biyyaa biyaatti socho’uun daldalan haalli mijaawaan uumamee ture. 
Hayyamni daangaa qaxxaamuruuf fayyadu ‘Passport’ fi biyya ormaa keessa jiraachuuf barbaachisu ‘visa’ ‘waan hinbarbaachisneef sochiin bilisaa ture jechuudha.
Haata’u malee, Waraana Addunyaa 1ffaa fi 2ffaa gidduutti sochiin bilisaan taasifamaa ture daangaa godhachaa, ittisi garaagaraas taasifamuu eegale. 
Qabata kanaan namoonni biyyaa biyyatti akka garaa isaanii socho’uufi meeshaalee isaanii sochoosuurratti gufuun uumamaa dhufe. 
Kun ammoo, ilaalcha addunyummaa duraan qummuudee ture coollagsuun sochiin gama guddina dinagdeetiin taasisamu harka warra aangoo qabeeyyiirratti kufe. 
Waraana Addunyaa 2ffaa booda garuu biyyoonni aangoo siyaasaafi dinagdeetiin sochii bilisaatti gufuu ta’an dogoggora hojjetanitti gaabbuu, qalbiis jijjiiraachuun ilaalcha addunyummaa duraan namoota keessatti dhaamsan qabsiisuu jalqaban.
Haata’u malee, bakka duraan turetti deebisuuf dhamaatee hedduu taasisanillee hamma bara 1970tti % 11 isa duraa ol darbuu hindandeenye. 
Qabanni isaa, biyyoonni waraanicha booda bilisummaa isaanii argatan, meeshaaleefi tajaajila adda addaa kan isa biyya alaatii galu bakka bu’u biyyuma isaanii keessatti oomishachuun harka ormaa ilaaluurraa oolan. 
Kana malees, biyyoonni waraanicha keessatti gartuu Ruusiyaa turan ammoo, dinagdee addunyoommaa keessatti qooda fudhachuurraa of qusatan.
Waggoota digdamman darbanii asitti ammoo, waa’een addunyummaa isa duraanii caalaa lallabamuun warri duraan irraa dheessan kanneen akka Ruusiyaafi gartuu isheefaas dinagdee addunyoomaa keessatti hirmaachaa, kaanis akka hirmaatan ga’ee guddaa taphaachuu itti fufan. 
Haaluma kanaan jijjiiramaa deemee yeroo ammaa teeknooloojii, odeeffannoofi tajaajila qulqullina qabuufi qabatamaa ta’e haala wal-fakkaatuun hawaasa addunyaa biraan ga’uun guddachaa, walitti dhufeenya hawaasaafi ilaalcha waliinii cimuun ittuma fufe. 
Achii-as dhufa kana keessatti bu’aa addunyummaan qabuufi miidhaan inni geessisu bu’uura taasifachuun kanneen deggeraniifi mormanis nijiru.
Bu’aaleen addunyummaarraa argamuun deggaruuf qabata ta’an kallattii daldalaa, kallattii sochii qabeenyaafi kallattii baasii faayinaansiitiin ilaalamu danda’a . 
Gama daldalaatiin yoo ilaallu, biyyoota hedduu keessaa naanna’uun oomisha industiriifi warshaalee biyyoota adda addaarra argaman gurguruun isa biyyoota muraasa keessatti murta’anirra caala. 
Daldattoonni mi’a biyyoota hedduu, oomishaafi hawaasa garaagaraarraa argaman dhiyeessanis hawaasaafi aadaa wal-quunamsiisuun walitti dhufeenyi akka cimu taasisuurra taranii daangaa fayyadama oomisha sanaa baay’ina galii argamuufi sochii diimokiraasii bilisa ta’e uumu. 
Sochiin daldalaa daangaa murtoofte keessatti taasiifamu garuu , achummee waan ta’eef harka hiikfatanii hojjechuufi daangaa bal’ifatanii guddachuutti gufuu ta’a. 
Meeshaafi tajaajila akaakuu garaagaraa dhiyeessuufis ni rakkisa.
Haguma kana ilaalchi addunyummaarratti jirus dhiphachaa deema.
Bu’aan addunyummaa inni biraan ammoo, gama sochii qabeenyaatiin ilaalamuu danda’a. 
Abbootiin qabeenyaa biyya tokko keessa jiran gara biyyoota garaagaraatti qabeenya isaanii sochoosuun hojii Investimentiirratti hirmaachuu, maallaqni biyyoota sooressa ta’anirraa gara warraa iyyeeyyiitti dhangala’uun, bifa liqaatiin namoonni daangaa adda addaa keessa jiraatan walii tumsuu akka danda’aniifi haala mijeessa. 
Kana malees, addunyummaan hawaasa aadaafi dinagdee garaagaraa qaban gidduutti Waggoota digdamman darbanii asitti ammoo, waa’een addunyummaa isa duraanii caalaa lallabamuun warri duraan irraa dheessan kanneen akka Ruusiyaafi gartuu isheefaas dinagdee addunyoomaa keessatti hirmaachaa, kaanis akka hirmaatan ga’ee guddaa taphaachuu itti fufan. 
Haaluma kanaan jijjiiramaa deemee yeroo ammaa teeknooloojii, odeeffannoofi tajaajila qulqullina qabuufi qabatamaa ta’e haala wal-fakkaatuun hawaasa addunyaa biraan ga’uun guddachaa, walitti dhufeenya hawaasaafi
ilaalcha waliinii cimuun ittuma fufe. 
Achii-as dhufa kana keessatti bu’aa addunyummaan qabuufi miidhaan inni geessisu bu’uura taasifachuun kanneen deggeraniifi mormanis nijiru.
Bu’aaleen addunyummaarraa argamuun deggaruuf qabata ta’an kallattii daldalaa, kallattii sochii qabeenyaafi kallattii baasii faayinaansiitiin ilaalamu danda’a . 
Gama daldalaatiin yoo ilaallu, biyyoota hedduu keessaa naanna’uun oomisha industiriifi warshaalee biyyoota adda addaarra argaman gurguruun isa biyyoota muraasa keessatti murta’anirra caala.
Daldattoonni mi’a biyyoota hedduu, oomishaafi hawaasa garaagaraarraa argaman dhiyeessanis hawaasaafi aadaa wal-quunamsiisuun walitti dhufeenyi akka cimu taasisuurra taranii daangaa fayyadama oomisha sanaa baay’ina galii argamuufi sochii diimokiraasii bilisa ta’e uumu. 
Sochiin daldalaa daangaa murtoofte keessatti taasiifamu garuu , achummee waan ta’eef harka hiikfatanii hojjechuufi daangaa bal’ifatanii guddachuutti gufuu ta’a. 
Meeshaafi tajaajila akaakuu garaagaraa dhiyeessuufis nirakkisa.
Haguma kana ilaalchi addunyummaarratti jirus dhiphachaa deema.
Bu’aan addunyummaa inni biraan ammoo, gama sochii qabeenyaatiinilaalamuu danda’a. 
Abbootiin qabeenyaa biyya tokko keessa jiran gara biyyoota garaagaraatti qabeenya isaanii sochoosuun hojii Investimentiirratti hirmaachuu, maallaqni biyyoota sooressa ta’anirraa gara warraa iyyeeyyiitti dhangala’uun, bifa liqaatiin namoonni daangaa adda addaa keessa jiraatan walii tumsuu akka danda’aniifi haala mijeessa. 
Kana malees, addunyummaan hawaasa aadaafi dinagdee garaagaraa qaban gidduutti dorgommii uumuun “Ani eenyuu gadi? maaliifan akka abaluu hinta’u?
gaaffiin jedhan namoota keessatti akka uumaman taasisa. 
Hawwiin akkasii ammoo, hojiitti geeddaramuun addunyoomaa deema.
Haa ta’u malee, miidhaa addunyummaan dhufu balaaleffachuun kanneen mormaniis jiru, Miidhaan kunis wal-caalmaa aadaafi hawaasaatiif bu’uura ta’uu , eenyummaa naannoo golguufi aangoo harka namootaa muraasaatti galchuu kanneen jedhanidha. 
Biyyootaafi namoota aadaafi muuxannoo adda addaa qaban akkaafi sirna tokkoon bulchuun rakkisaadha.
Hunda kana bulchuunis qabeenyaafi ogummaa barbaada. 
Kun ammoo osoo hinjaallatin biyyoota dinagdeefi beekumsa saayinsiifi teeknooloojiitiin guddatanitti dabarsee nama kenna. 
Yeroo akkasii olaantummaafi gadaantummaa ni’uumama. 
Dhumni bulchiinsa akkasii eenyummaa naannoo (local identity) balleessuun eenyummaan warra dinagdeefi beekumsaan sooreyyii akka dagaagu taasisa. 
Kunis, dhawaata aadaafi afaan akkasumas, qajeelfama gartuu murtooftee addunyaatti haguuga. 
Aangoon harka namoota qubaan lakkaa’amanii seennaan, inni jedhame kun ta’uun isaa hinhafu yaada jedhuun sodaa isaanii kanneen ibisan jiru.
Gabaabumatti, addunyummaan ilaalchaafi haala hunda gartokkotti fidu uumuuf sirna qophaa’uudha . 
Haalli akkasii kun ammoo, jalqabuun isaa bubbuluuyyuu, qabata garaagaraatiin takka si’achaa, takkas rincicaa, har’a ga’ee jira. 
Yeroo ammaa kana gartuun addunyummaa morman naannoofi harka aangoo qabeeyyitti galuu bulchiinsaa bu’uura yoo taasifatan, kanneen deggeran ammoo bal’ina daangaa sochiilee hawaasaa, wal-jijjirraa aadaafi muuxannoo, sochiilee qabeenyaa, guddina ilaalcha tokkummaafi wkf bu’uura taasifatu.

Walmorkiin Olompikii waggaa afuritti kan gaggeeffamu ta’ee, gosoota ispoortii adda addaa of keessaa qaba. 
Gosoota Ispoortii kana keessaa,  kan hedduu jaalatamaafi daawwannaa irra caalaa qabu atileetiksiidha.
Atileetiksiin ispoortiiwwan kan akka fiigichoo, utaalchoofi darbannaa/darbachoo of keessaa qaba. 
Kanaan ala Olompikiin gosoota ispoortii kan akka kubbaa miillaa, kubbaa saaphanaa, kubbaa harkaa, sigigoo, finqilaachoo, bishaan daakuufi farda gulufuu of keessaa qaba. 
Gosoota ispoortii kana keessaa Itoophiyaan irra caalaa atileetikisiin beekamti.
Olompikiiwwan kanaan dura gaggeeffaman keessatti atileetoonni Itoophiyaa hedduun hirmaatanii injifataniiru. 
Osoo atileetoota kanaafi injifannoo jaraa hinilaalin dura , waa’ee Olompikii dhimmoota tokko tokko haa qalbeeffanu. 
Olompikiin bara 1896 A.L.A. magaalaa Ateensi keessatti jalqabame. 
Olompikiin dorgommiiwwan ispoortii jiranu keessaa baay’ina hirmaattotaafi gosoota ispoortiitiin isa dureedha. 
Biyyoota addunyaafi ummata jaraa walitti fiduun walqunnamtii namootaafi biyyoota gidduu jiru cimsuu keessatti shoora guddaa taphateera.
SeenaaOlompikii keessattiatileetoonniOromiyaaiddooguddaaqabu.Yeroo jalqabaa Itoophiyaan Olompikiirratti kan hirmaatte bara 1960 Magaalaa Roomitti. 
Olompikii kanarratti Abbabaa Biqilaan miila duwwaa fiiguun dorgommii Maaraatoonii sa’aatii 2:15:16-2 galmeessisuun injifateera. 
Kunis riikoordii haaraa ta’ee galmaa’ee ture. 
Bara 1964 Olompikii Tookiyootti Abbabaan injifateera. 
Kan kana adda godhu wal’aansi garaa baqaqsaa, taasifameef bultii 36 booda moo’achuun atileetii seena-qabeessa ta’uu isaati.
Maammoo Waldeen Olompikii Meeksikootti gaggeessametti Maaratooniin injifachuu danda’eera. 
Injifannoon kun yeroo sadii walitti aanee dhufuu isaatiin seenaa keessatti bakka addaa argachuu danda’eera.
Olompikii Baarseeloonaatti gaggeeffametti meetra 10,000 Daraartuu Tulluu injifachuun atileetii dubartii ishii jalqabaati. 
Olompikii Beejingiitti gaggeessameen Qananiisaa Baqqalaa meetra 10,000 fi 5000 injifateera.
Injifannoon kun Qananiisaa atileetii beekamaa akka ta’uufi biyyi keenyas beekumsa dubalataa akka gonfatu taasiseera.
Atileetoonni kan akka Xirunash Dibaabaa , Mahaammad Kadir, Isheetuu  Turaa meetira 5000 fi 10,000 dorgomanii injiffachuu danda’aniiru.
Atileetoonni kunneen bu’aa-ba’ii darbuun hojii seena-qabeessa ta’e hojjetaniiru. 
Yeroo ammaa, atileetikisiidhaan Keeniyaan caalmaa nurraa fudhachaa akka jirtu argaa jirra. 
Haata’u malee, yoo atileetoonni amma mul’achaa jiranu deeggersa barbaachisaa argatan iddoo seenaa keessatti qabnu deebisnee argachuu dandeenya.

Beelli hanqinna nyaataa babal’inaan mul’atuudha. 
Yeroo hedduu beela waliin yookiin beelaa booda nyaata gosa gosaa argachuu dhabuu irraan kan ka’e dhibeen golfaafi duuni ni dhufu. 
Hiika beelaa sirriitti hubachuuf gita yookiin ramaddii beelaa sadii ilaaluun barbaachisaadha. 
Jarreen kunis dhiyeessa soorataa yookiin nyaataa, fayyadama nyaataafi baay’ina namootaa yeroo murtaa’etti du’anuudha.
Yoo jarreen kun babal’inaan mul’atan beelli jira jechuu dandeenya. 
Hanqinni nyaataa rakkoowwan nyaata tamsaasuu waliin walqabatanuun uumamuu danda’a. 
Altokko tokko midhaan nyaataa dhukkuba adda addaatiin maasii irratti badu danda’a. 
Yeroo kun uumamu midhaan yeroo rakkoo mootummaan olkaa’ame sirriitti ummataa ga’uu baanaan ummanni beelaaf saaxilamuu danda’a. 
Karaa biraatiin, rakkoon hanqinni nyaataa jijjiirama qilleensaatiin gar malee babal’achuu danda’a . 
Akka fakkeenyaatti beela Itiyoophiyaa keessatti bara 1985 uumame kaasuu dandeenya. 
Rakkoon walfakkaataan Soomaliyaa, Maalaawii, Kaamboodiyaa Hindiifi biyyoota hedduu Addunyaa 3ffaa keessatti argamanu keessatti mul’ ateera.
Biyyoonni dinagdeen jaraa hinguddanne rakkoo hanqinna nyaataa yookiin beelaaf salphaatti saaxilamu. 
Kun kan dhufuu danda’u dinagdeen jaraa garmalee boodatti hafaa waan ta’eef madda galii nyaata ittiin dhiyeessan hinqaban. 
Akka furmaataatti gargaarsa biyyoota dureeyyii yookiin dhaabbilee gargaarsaa irratti hundaa’u. 
Baay’inni ummataa balaa kana babal’isuu keessatti gumaacha ofii qaba. 
Yoo baay’inni ummataafi nyaanni barbaachisaa ta’e walsimuu baate, balaa beelaa oolchuun rakkisaa ta’a.
Mootummoonni tokko tokko babal’ina beelaa keessatti qooda guddaa qabu. 
Ummata gargaaruun dursa hojii guyyaa guyyaa jaraa osoo hinta’in, qabeenya ummataa dhuunfaaf fayyadamuu irratti xiyyeeffatu. 
Kun ammoo akka malaammaltummaan babal’atu karaa bana; baneeras. 
Mootummoonni kanaan dura Itoophiyaa keessa turan akka fakkeenya kanaatti fudhatamuu danda’u. 
Kana malees, lammiiwwan Suudaan, Bootsiwaanaa, Zimbaabiweefi Soomaliyaa keessa jiraachaa turan rakkoo kana keessaa darbaniiru. 
Biyyoota Eeshiyaa keessaa Paakistaaniifi Hindiin fakkeenyaa kanaati.
Beelli rakkoo guddaa yoo ta’e illee, miidhaawwan biraa ni geessisa. 
Fakkeenyaaf, daa’immaniifi maanguddoon hanqinna gosoota nyaataan dhibeewwan salphaafi cimaa kan akka garaa kaasaa, oldeebisaa, weessii ( kowaashaarkoorii ) k.k.f. saaxilamuu danda’u. 
Jarreen kun yoo yeroodhaan to’annaa jala hinoolle du’a namoota hedduu fiduu danda’u. 
Dubartoonni balaa beelaatti saaxilaman carraa jarri dhala godhachuuf qaban gadi aanaadha. 
Haala kanaan yoo ummanni miidhamaa deeme, baayyinni isaa xiqqaachaa dhufa. 
Kun ammoo, baayyina ummataa dinagdeefi guddina biyyaa keessatti hirmaachuu malu xiqqeessa. 
Beelli Itoophiyaa bara 1888 hanga 1892 tti uumame baayyina ummataa yeroo sana ture keessaa hanga harkaa sadii du’aaf saaxileera.
Bara 2000 irraa jalqabee balaan beelaa biyyoota Addunyaa 3ffaa keessatti umamaa akka jiru ragaan adda addaa ni mul’isa. 
Fakkeenyaaf, waggaa 2005 -2006tti Niijeer rakkoo kanaan miidhamteetti. 
Ummatni hanga miliyoona 2.5 ta’u hanqinna nyaataatiif saaxilameera.
Beelli bara 2011 ba’a Afriikaatti uummame ummata hedduu miidheera. 
Itoophiyaafi Somaaliyaan karaa kanaan fakkeenyadha. 
Lixaafi giddu galeessa Afriikaa keessaa ammoo Niijeer, Chaadii, Burkiinaafaassoofi Naayjeeriyaan hanqinna roobaan kan ka’e bara 2009 fi 2010 gidduutti rakkoon kun qunnameeraan. 
Biyyoonni Eeshiyaa keessatti argaman kan akka Kaamboodiyaafi Hindii yeroo ammaa yoo rakkina kana irraa hanga tokko bilisa ta’an illee, waggaa kurnan 1970- 1980 gidduutti rakkoo walfakkaatu keessa darbanii turan.
Akka ragaan Dhaabbata Nyaataafi Qonnaa Mootummoota Addunyaa agarsiisutti, bara 2010 namoonni miliyoona 925 ta’anu rakkoo hanqina nyaataatiif saaxilamaniiru.
Bara 2009tti baayyinni namoota rakkoo kanaan giddiramanii miliyoona 1023 ture. Yoo garaagarummaa ragaa waggoota lamaan kana gidduu jiru ilaalle akka rakkoon xiqqaachaa dhufe hubachuu dandeenya. 
Yoo ragaa sirrii ta’e argachuun rakkisaa ta’ee illee, FAOn ummata addunyaa keessaa hangi 14 % ( miliyoona 925 ) nyaata ga’aa fayyaadhaaf barbaachisaa ta’e akka hinarganne tilmaama.
Akka gabaasa “The Guardian” (Gaazexaa Ingiliizii) bara 2007 lafa qonnaa keessaa hanga 40 % gar malee miidhameera. 
Yoo rakkinni Afriikaa keessatti irra caalaa mul’atu kun itti fufe, ardiin kun bara 2025tti ummata isaa keessaa 25 % qofaaf nyaata dhiyeessuu danda’a. 
Kun tarkaanfiiwwan adda addaa akka fudhatamuu qabu agarsiisa. 
Tarkaanfiiwwan fudhatamuu qaban keessaa kan armaan gadii ijoodha: 
carraa invastimantii uumuu; lola yookiin walitti bu’iinsa biyyoota keessa jiru to’achuun gara misoomaatti bobba’uu; baay’ina ummataa to’achuu;
qooda fudhannaa dubartootaa jajjabeessuu; barnoota babal’isuufi ummata karoora maatii barsiisuu; qonna jallisii irratti hundaa’e guddiisuufi teeknooloojiin biyya keessaa akka hojii irraa oolu jajjabeessuu.

Intarpiraayizoonni daldala xixiqqaa dhaabbilee daldaalaa namoota dhuunfaan yookiin namoota muraasaan hundeeffamaniidha.
Interpiraayizoonni kun nama tokkoon, nama lamaan yookiin dhaabbilee korporeeshinii jedhamanuun dhuunfamuu danda’u.
Interpiraayizoonni daldala xixiqqaa biyyoota addunyaa bakka hedduutti argamu. 
Galmi gabaa, suuqiiwwan xixiqqaa kan akka mana daabboo, manneen nyaataa, hojii harkaa, hojii sibiilaa, hojii mukaa, manneen rifeensa itti sirreeffatanuufi kkf akka fakkeenya intarpiraayizoota daldaala xixiqqaatti fudhatamuu danda’u.
Intarpiraayizoonni daldala xixiqqaa amala adda addaa qabu. 
Inter- piraayizoota kana qarshii xiqqaan ijaaruun ni danda’ama. 
Kana malees, gabaa keessa haala salphaan galanii dhaabbilee daldala gurguddaaf mee- shaalee adda addaa dhiyeessuun madda galii jaraa cimsachuu danda’u.
Namoonni dhuunfaa hojii daldala xixiqqaa gaggeessan murtii dhimmoota adda addaa bilisaan dabarsuu danda’u. 
Maamiltoota bu’aa jaraa bittaadhaan fayyadaman waliin hariiroon jarri qaban amantaafi itti gaafatamummaa ifa ta’e irratti hundaa’a.
Dinagdee biyya tokkoo keessatti intarpiraayizoonni kun ga’ee guddaa taphatu. 
Tokkoffaa, namoota adda addaatiif carraa hojii uumu. 
Kun ammoo dhiibbaa hojii dhabummaan biyya tokko irratti uumu xiqqeessuu keessatti ga’ee guddaa qaba. 
Intarpiraayizoonni daldala xixiqqaa warshaalee guruddaaf meeshaa adda addaa oomishanii dhiyeessuun qooda guddaa qabu. 
Kana malees, interpiraayizoonni kun meeshaalee ummanni ammaa amma barbaadu oomishanii dhiyeessu .
Kun ammoo fedhii ummataa guutuu danda’a.
Intarpiraayizoonni daldala xixiqqaa kaayyoo jaraa fiixaan baasuu keessatti rakkoowwan adda addaatu qunnamaan. 
Yeroo hedduu hanqinni qarshii hojii jaraa ittiin gaggeessanuufi babalisan qunnamuu danda’a. Kanarraan kan ka’e, gabaa keessaa ba’uu yookiin diigamuu danda’u. Karaa biraatiin, namoonni intarpiraayizoota kana gaggeessan waliigalteen hojii jaraa hojjechuu dhiisuu nimalu. Kun kan maddu seera ittiin bulmaataa sirriitti barreeffamee kaa’ame dhabuu irraa ta’uu danda’a. Dandeettiin daldaala xixiqqaa ittiin gaggeessuu kufaatii yookiin milkaa’ina hojii jaraa keessatti shoora guddaa taphata.Namoonni daldaala kana gaggeessan leenjii yeroo yeroodhaan argatanii yoo of fooyyessan malee fiixaan ba’iinsi hojii jaraa gaafii keessa gala.
Walumaagalatti , intarpiraayizoonni daldala xixiqqaa guddina biyya tokko keessatti qooda guddaa qabu . 
Biyya kanatti bu’aa jaraa irratti qorannoon haalaan gaggeessame jiraachuu baatullee, hojii uumuu keessatti bu’aa qabatamaa agarsiisaa jiru. 
Ameerikaa keessatti oomishni walakkaan biyyoolessaa karaa intarpiraayizoota kanaan dhufa. 
Bu’aa jarri dinagdeef buusanu qalbeeffachuun, interpiraayizoonni kun karaa qarshii, leenjii fi karaa barbaachisaa ta’e hundaan gargaaramuu qabu.

Jireenya Hawaasaa Sirna Gadaa
Hawaasa keessatti dhalli namaa kophaa hin jiraatu.  
Kophaa hindalagu. 
Namoota biraa wajjin jiraata. 
Hawaasa Sirna Gadaa Oromoo keessaa yoo fudhanne akkaataa jiruufi jireenyaafi akkaataa qoodama dalagaa hubanna. 
Hariiroo ummanni Oromoo hawaasummaa keessatti waliin qabu bifa jireenya hawaasa Sirna Gadaa ilaaluuf dhimmoota armaan gaditti dhihaatan hubachuun barbaachisaadha.
Isaanis: 
a.   Gogeessa /Miseensaafi marsaa Gadaa
b.	Hiriyaa
c.	Ilmaan jaarsaafi ilmaan kormaa
d.	Sadarkaalee Gadaa
Gadaan tokko waggaa saddeet qaba. 
Waggaan saddeettan yeroo itti aangoon siyaasaa warra Gadaa tokkoo harka turu jechuudha. 
Kanaaf Gadaan waggaa saddeet saddeetiin waljijjiira. 
Waggaan saddeettan Gadaa tokko Booranatti, Gogeessaa Gadaa, Tuulamaa, Arsiifi Ituutti Miseensa Gadaa Gujiitti Baallii (Aangoo) Gada jedhamee beekkama.
Gogeessi Gadaa hawaasa Oromoo keessatti bakka garaagaraatti maqaa adda addaa qaba.
Qorannoo Gadaa Oromoo irratti bakka bakkatti godhameen Gogeessi Gadaa bakka shanitti qoodama. 
Kan kana irraa adda ta’es nijira. 
Fakkeenyaaf, Boorana keessatti gogeessa Gadaa torbatu jira.
Maqaan isaaniifi tartiibni isaanii kan bakka biraa faana walhira. 
Yemmuu Goggeessi Gadaa hundi tartiibaan deemee raawwatee gara isa jalqabaatti deebi’u marsaa tokko jedhama. 
Marsaan tokko Gadaa shan of keessaa qaba jechuudha.
Fakkeenyaaf, Ituu keessatti Gogeessi Gadaa (miseensi) jiran Horata, Sabbaaqa, Dibbeessaa, Fadataafi Daraaraadha.
Kanneen tartiibaan maqaa Gadaawwan waggaa saddeet-sadeetiin deeman ta’anii Daraaraan gaafa raawwate waggaa 40tti Hormaatatti deebi’a jechuudha. 
Yeroon kun itti raawwate deebi’ee marsuuf naanna’uu marsaa Gadaa tokko jedhama. Fakkeenyaaf kan Gadaa Gujii kan armaan gadii fakkaata.
Harmuufa
Muudana
Halchisa
Dhallana
Roobalee	
Jireenya nama tokkoo keessatti marsaa Gadaa lamatu jira. Isaanis Gadaa Abbaafi Gadaa ilmaati.
Marsaan duraa waggaa 40n Gadaa abbaa yeroo ta’u, inni lammaffaa Gadaa Ilmaati. 
Ilmi marsaa tokko yemmuu fixu, Gadaa abbaati; kan itti aanu ammoo kan ilmaa ta’a jechuudha. 
Akkuma kanatti itti fufee darba.
Bakka hedduutti marsaan Gadaa waggaa 40 akka qabaatu asii oliitti ilaallee jira. 
Arsii keessatti garuu Gogeessi tokko waggaa kudha jaha qaba. Marsaan Gadaa, Arsiitti waggaa 80 ta’a jechuudha. 
Ammuma hawaasni Oromoo babal’ataa deemu Caffee adda addaatti waan qoqqoodameef lakkoofsi ifi gosooti Gadaa maqaa adda addaatiin waamamanii jiru. 
Marsaan Gadaas garaagarummaa agarsiisuu danda’ee jira. 
Garaagarummaa kanas mee asii gaditti haa ilaallu. Maqaawwan gogeessota Gadaa bakka garaa garaatti qoodama.
Tuulama	Gujii	Boorana	Ituu	Arsii Birmajjii	Harmuufa	Moggisa	Horata	Birmajii Muudana (Michillee)	Roobalee	Sabbaaqaa	Sabbaaqa	Roobalee
Duuloo (Halchisa) Meelbaa (Horota) Roobalee
Muudana Haalchisa Dhallana
Libaasa Daraaraa Mardiida
Dibbeessaa Fadata Daraaraa
Bahara Horata Bultuma
Hiriyaan warra gogeessi Gadaa isaanii tokko ta’e . 
Kana jechuunis hawaasa Oromoo keessatti warri waggaa Gadaa tokko keessatti dhalatan hundiifi kan yoo Gadaa tokko keessatti dhalachuu baatan illee, maqaan gogeessa Gadaa isaanii walirra bu’e ykn tokko ta’e hiriyaadha. 
Ijoolleen waggaa 1-8 tii gidduu jiraniifi ga’eeyyiin waggaa Gadaa 46-56 gidduu jiran yoo gogeessi Gadaa isaanii tokko ta’e hiriyaa tokko jedhamu. 
Marsaan Gadaa naanna’ee ijoolleefi jaarsolii walitti tokko jedhamu. Marsaan Gadaa naanna’ee ijoollee fi jaarsolii walitti fidee hiriyaa taasisa. 
Hawaasa Oromoo keessatti hiriyaan akka obbolaatti walilaalu. Ayyaana guddaafi beekkamaa irratti hiriyaan walargee waliin turuudhaan walfaarsa.
Jaalalli walamanuun, waliifi dhimmuun, walgargaaruun k.k.f. hiriyaa biraatti jabaadha. Aangoo siyaasaa keessattis paartii tokko keessa jechuudha. 
Kanaafuu, hiriyyummaan karaa hawaasaafi siyaasaa Oromoota walitti hidha. Namni kamiyyuu Gadaa isaa nifaarsa; nikabaja; akka ilaalcha siyaasaa baraattis waa’ee paartii laalu mara ni hubata. 
Gadaan shanan paartii shan kan ijoolleefi maanguddoo hiriyaa ta’anii keessatti hirmaatan jechuudha.
Sirna Gadaa keessatti ilmaan kormaafi ilmaan jaarsaa yaadni jedhu jira. 
Qoodamni kun akkaataa qabannoo aangoo siyaasaa murteessa. 
Ilma kormaa ta’uufi ilma jaarsaa ta’uun waggaa Gadaa wajjiin walitti hidhata. 
Carraa aangoo siyaasaa keessaa qooda qabaachuufi dhiisuun nama tokkoo yeroo itti dhalate irratti hundeeffama. 
Kanaanis ilmaan Oromoo yeroo dhalatan irraa kaasanii ilmaan kormaafi ilmaan jaarsaatti qoodamu. 
Akkaataan qoodama kunis seera uumamaa hordofa.
Ijoolleen yemmuu abbootiin isaanii sadarkaalee Gadaa adda addaa keessa ba’anii aangoo siyaasaa qabaachuutti dhiyaatan ykn qabaatan dhalatan, ijoollee Gadooma keessa dhalatan ‘ilmaan kormaa’ jedhamu. 
Isaanis bara Gadooma abbootii isaanii keessaa (waggaa 40 abbootii isaanii eeganii) kan dhalatan waan ta’aniif sadarkaa Gadaa keessa seenuudhaan miseensa paartii ta’u. 
Kanaafis aangoo siyaasaa keessaa qooda fudhachuu danda’u. 
Ilmaan Gadoomaa abbootii isaanii (aangoo siyaasaa qabaachuun) dura ykn booda dhalatan hundi, ilmaan jaarsaa jedhamu. 
Ilmaan jaarsaa sadarkaalee Gadaa seenaniii miseensa paartii ta’uu hindanda’an. 
Kanaafuu aangoo siyaasaa keessatti qooda fudhachuu hindanda’an. 
Ilmaan jaarsaa warra wajjiin dhalatan hundaan hiriyaa ta’uu danda’u. 
Ilmaan kormaa wajjiin illee hiriyaa waliin ta’uu danda’u jechuudha.
Egaa hawaasa keessatti Gadoomaaf carraa kan qaban ilmaan kormaa ta’uu isaanii hubanna. 
Ilmaan kormaa gaafa dhalatan irraa kaasanii sadarkaalee Gadaa seenanii guddataa adeemu. 
Dalagaa garaagaraa irraittis bobba’anii dirqama siyaasaatiifis qophaa’u. Kun dirqama isaaniiti.
Gadaa Booranaa, Maccaa, Tuulamaafi Gujii faa keessatti qoodamni kun jira.
Qoodamni    kun    Gadaa     Arsii, Ituufi     Hambanaa   keessatti waan jiru  hin fakkaatu.
Sadarkaalee Gadaa
Akkaataa waggaa dhalootatiin murni ilmaan kormaa tartiibaan keessa darban sadarkaa Gadaa jedhamu. 
Sadarkaan Gadaa maqaa gurmuu, waggaa dhalootaa ilmaan kormaati jechuudha. 
Sadarkaan Gadaa umrii adda addaa irratti dalagaawwan akkamii irratti bobba’uu akka qabu agarsiisa. 
Ilmaan kormaa dhimma siyaasaa ilaaluu irratti dirqama addaa haa qabaatan malee, ilmaan jaarsaas sadarkaalee kanaan ala hin ta’an. 
Sadarkaan Gadaa jireenyi siyaasaa, amantii, aadaa, dinagdee, waraanafi k.k.f keessatti maal akka fakkaatu mul’isa. 
Egaa, sadarkaan Gadaa jiruufi jireenya dhala Oromoo mara calaqqisiisa.
Sadarkaan Gadaa tokko waggaa 8 qaba. 
Waggaa saddeet-saddeet kanaa ilmi Oromoo tokko hamma gaafa dhulloomee du’uutti hawaasa keessatti bakkaafi qooda dalagaa qabaata. 
Sadarkaan Gadaa ilmaan kormaa keessa darban bakka tokko tokkotti bifa adda adda qabaachuu danda’an illee walii galatti akka armaan gadiitti ilaaluu dandeenya. 
Isaanis:
Dabballee Waggaa 0-8
Gaammee Waggaa 9-16
Dargaggeessa “	17-24 4.	Kuusa	“	25-32
Raaba	“	33-40
Gadooma	“		41-48 7.	Yuuba	“	49-56

Yeroo duriitti namoota beekumsaan beekamoo ta’an lamatu ture. 
Addunyaa kanarratti namni hamma isaanii beeku hinjiru ture. 
Gaaf tokko ka’anii, “Biyya wallaaltuu kana keessa hinteenyu,” jedhanii baduuf qajeelan. 
Osuma lama ta’anii deemanii qonnaan bulaa beekumsa qabu tokkotti dhufan.
Namicha wajjinis nagaa walgaafatanii wajjin deemuu jalqaban. 
Osuma deemanii bosona guddaa tokkotti ba’an. 
Bosona keessa osoo deemanii leenci du’ee foon isaa tortoree lafeen isaa caccabee faffaca’e argan.
Beekaan inni tokko, “Kun lafee leencaati,” jedhee jennaan inni tokko, “Ani lafeesaa walittan qabsiisa,” jedhe. 
Beekaan inni lammaffaa, “Yoo ati kana goote animmoo foon itti godhee, gogaa isaa itti godha,” jedheen. 
Beekaan inni sadaffaa, “Yoo isin kana gootan animmoo lubbuun itti ‘uuma,” jedheen.
Osuma kanarra jiranuu namichi wallaalaan tokko isaanitti ba’e. 
Innis nagaa isaan gaafatee maal akka hojjechaa jiran gaafannaan lafee leencichaa walqabsiisanii kaasuuf akka qophaa’an itti himan. 
Innis, “Mee jedhaakaa isin ilaalaa,” jedhee achirraa siqee taa’ee ilaaluu calqabe.
Akkuma jedhe beekaan inni duraa lafeesaa funaanee walitti qabsiise. Beekaan inni lammaffaan akkuma jedhetti fooniifi gogaa itti godhe. 
Inni sadaffaanis, “Eega sin kana gootanii anis lubbuun itti ‘uuma,” jedheen.
Osuma kanarra jiranuu namichi inni afraffaan, “Isin asitti nu nyaachisuufii?” jedheen. 
Beekaan inni tokko, “Maal inni wallaalaan kun! Ofii keenya kaasnee nu nyaata jettaa?” jedheen. 
Beekaan inni lammaffaas, “Wallaalaan kun harka keenyaan kaasnee nu nyaataa?” jedheen. 
“Haata’u kaa, yoosimmoo ani dhaqeen muka yaabbadheen taa’a,” jedheen. 
“Dhaqi kaa!” jedhanii yoo inni dhaqee muka yaabbatu beekaan inni sadaffaan lubbuu itti hore.
Leencichi yoo ka’u waan beela’eef isuma lubbuu itti ‘uume sana dura qabee liqimse. 
Itti ‘aansee isa tokko nyaate. 
Sadaffaatti leencis waan bayyanateef isa sadaffaa ajjeesee irra dhaabbate. 
Warri beekaan sadeenuu dhumanii inni wallaalaan mukarraa bu’ee galee odeesse jedhama.

Rakkoon barumsa addaan kutuu biyyoota addunyaa adda addaatti mul’atu illee, irra caalaa barattoota Biyyoota Addunyaa Sadaffaa keessa jiranu ilaallata. 
Barattoonni hedduun osoo barumsa marsaa duraa hinxumurin sababiiwwan adda addaarraan kan ka’e barumsa gidduutti dhiisuuf dirqamu.
Sababiiwwan barattoonni barumsa ittiin dhiisanu yoo ilaalle, wantoota humna jaraa ol ta’aniin waliin walqabatu. 
Fakkeenyaaf, hedduun isaanii maatiin jaraa hojii qonnaafi hojiiwwan mana keessaattiin gargaaruu qabu. 
Akkasumas, barattoonni dubartii dirqamaan walqunnamtii saalaa of eeggannoo hinqabaanne gochuun ulfa hinbarbaachisneef saaxilamuu danda’u. 
Rakkoo kanaafi dhiibbaa manneen barnootaatti isaan qaqqabu baqa barumsa dhiisuuf nimurteessu. 
Karaa biraatiin, barattoonni tokko tokko hojiiwwan barumsi barbaadu hojjechuu nuuffuurraan kan ka’e barumsa addaan kutuu danda’u. 
Amalli barattootaafi barsiisotaa murtii barumsaa addaan kutuu keessatti ga’ee taphatu qaba. 
Kun keessattuu barattoota dubartii ilaallata.
Rakkoo barumsa addaan kutuu furuuf Biyyoonni Addunyaa Sadaffaa keessatti argamanu tarkaanfiiwwan adda addaa fudhataniiru. 
Fakkeenyaaf, biyyoonni adda addaa baajata barumsaaf ramadan giddu galeessaan guddisaniiru. 
Biyyoonni Laatiin Ameerikaa keessatti argamanu jijjiirama qabatamaa fidaniiru. 
Gara Afriikaatti yammuu dhufnu, Itoophiyaa, Bootiswaanaafi Gaanaan qabeenya jaraarraa harka caalaa barumsa babal’isuufi fooyyessuurra oolchaniiru, oolchaas jiru. 
Kana kan fiixaan baasuu danda’an gargaarsaafi liqii Baankii Addunyaa, Dhaabbata Mootummoota Gamtoomaniifi dhaabbilee gargaarsaa adda addaa irraa argataniin yeroo ammaa ilaalchi ummanni barumsaaf qabu fooyya’aa dhufeera. 
Waggoota muraasaan dura, wantoonni dubartoonni akka baratanu jajjabeessanu quubsaa hinturre. 
Bara 1990 irraa jalqabee, barumsi oolmaa daa’immanii babalachaa dhufeera. 
Karaa kanaan, lakkoofsi daa’imman barumsa oolmaa daa’imaniif galmaa’an dhibbeentaa 40 oliin guddachuu danda’eera.
Akka kaayyoon Dhaabbata Mootummoota Gamtoomanii agarsiisutti, bara 2015 barnoonni hundaaf qaqqabuu qaba. 
Haala amma mul’achaa jiru yoo ilaalle garuu, kana guutummaatti fiixaan baasuuf rakkootu jira. 
Kun kan ta’eef dhiibbaa lammii yookiin sanyii irra ga’uun, amantii, aadaa, dinagdee fi fageenya manneen barumsaatiin, daa’imman hedduun carraa barumsaa argachuu hindandeenye.
Akka waliigalaatti, barumsa addaan kutuun rakkoo biyyoota Addunyaa Sadaffaa keessa jiran irratti caalaa mul’ata. 
Rakkoo kana furuun daa’immaan baratanii dinagdeefi guddina biyyaa jaraa keessatti qooda akka fudhatanuuf, tarkaanfiiwwan fudhatamaa jiranu ilaalleera. 
Warreen armaan olitti ilaalleen ala,leenjiin barsiisotaa,meeshaalee barumsaaf barbaachisanuufi dhimmoota qulqullina barumsaa eeguuf barbaachisanu guutuun murteessaadha.


Hayyoonni garee adda addaa yeroo garagaraa keessatti afaaniif hiika kennanii jiru kennaas jiru. 
Afaan jireenya dhala namaa keessatti iddoo guddaa waan qabuuf, waa’een isaa daangaa hubannoo namaatiin ol ta’uu mala. 
Hayyoonni xinqooqaa (linguists) sagalee dubbiirratti xiyyeeffachuun, afaan kan dhalli namaa sagalee dubbii walitti qindeessuun ittiin waliigalu waan ta’eef, meeshaa walta’iiti jedhu. 
Hayyoonni xinqooqa hawaasaa (sociolinguists) ammoo, afaan mallattoo eenyummaa hawaasa tokkooti jedhu. 
Kanneen walitti dhufeenya afaaniifi xiinqooqa aadawaa qoratanis (anthropological linguists) gama isaaniitiin afaan baattuu aadaa jedhanii hiikuu yaalu (Lyons 1981). 
Akkuma dhala namaa, afaan isaa dhalachuu, guddachuufi du’uu danda’a. 
Dhalachuun afaanii afaan duraan ture tokkorraa argamuu isaa yoo bu’uureffatu, ogbarruu garagaraa horachuun hawaasa biratti beekamuun ammoo, guddachuu isaatiin wal-qabata. 
Yoo namni afaanichaan afaan hiikkatu hinjirre ammoo, du’e jechuu dandeenya. 
Akka afaanii waan darbe tokko isa ammaatiin wal-qabsiisee isa dhufuuf qopheessuu kan danda’u meeshaan biroo hinjiru. 
Kanaafuu, maalummaan afaanii daangaa, bakkaa fi yeroo ce’ee deema jechuudha. 
Haata’u malee, aadaa hawaasa itti fayyadamuu afaanii afaanitti adda addummaa agarsiisa. 
Akkaataan inni itti hawaasa tokko keessatti tajaajilu isa afaaniifi hawaasa biraarraa adda. 
Adda addummaan kun gama uunkaafi gama hiikaatiin ta’uu mala. 
Lamaanuu garuu caasaa qabu. 
Caasaan kun ammoo, seera ittiin bulu qaba. 
Caasaan afaanii seera dhabes hinjiru. 
Afaan tokko keessatti caasaaleen of danda’anii dhaabbatan walitti dhufuun caasaa isaanirra guddaa tokko ijaarratu. 
Caasaleen kunneen ammoo, sadarkaa dhamsagaatii hanga sadarkaa himaatti jiraachuu danda’u. 
Kanaafuu, akka sagaloota lubbu-qabeeyyii biroo kan itti fufiinsa qabaniifi addaan citiinsa hinqabnee.
Gama biraatiin, caasaaleen kunneen afaan tokko keessatii lakkoofsaan murtaawaa ta’anis dachaan tajaajiluun barreeffamoota hedduu ta’u. 
Caasaaleen kun ammoo seera ittiin to’ataman qabu. 
Kanarratti wanti addaan ba’uu qabu tokko afaan uumama isaarratti akka-feetee ta’e tokko itti fayyadamarratti seeraan buluu isaati. 
Afaan tokko baruuf bakki guddinaa murteessaadha. 
Kana jechuun, daa’imni tokko bakka feetettuu haadhalattuu iddoo ishiin itti guddatte sun afaan baruurratti gahee guddaa qaba jechuudha. 
Kunis, aadaa keessatti guddatte san faana bu’uun kan geggeeffamu akka ta’e keeyyata olii keessatti ibsamee jira. 
Yaanni kun afaan hunduu kan barumsaan argamu ta’uu isaafi barumsichis karaa idileefi alidileen akka argamu nu hubachiisa. 
Afaan tokko akkuma baratamuu danda’u, jijjiiramuus danda’a. 
Jijjiiramni afaanii ammoo, jijjiirama hawaasa kanneen akka siyaasaa, dinagdee, amantii, aadaa fi wkf hordofa.
Hawaasni tokko afaan isaatiin naannoo fi aadaa isa akka garaa isaatti ibsachuu danda’a. 
Afaan hawaasa kamiiyyuu dhimma hawaasummaa kanaaf ooluurratti hir’ina hinqabu. 
Kanarraan kan ka‘e, afaan hunduu wal-qixa jechuu dandeenya. 
Kana jechuun ammoo, afaan tokko sagaloota, jechootaafi gaaleewwanii wkf qabaachuun isa biraa hincaalu jechuu miti. 
Walirraa ergifachuun kan jirus sababa kanaanidha.
Ergifannaan amala afaan hundaati. 
Sababni ergifannaas, walitti dhufeenya hawaasaati. 
Biyyi namni tokko qofaan keessa jiraatuufi biyyi afaan tokko qofaan keessaatti dubbatamu hinjiru. 
Kun ammoo, akkuma walitti-dhufeenyi hawaasa jiru walitti-dhufeenyi afaanotaas jira jechuudha. 
Walumaagalatti, afaan meeshaa wal-qunnamtii ta’ee kan hawaasni jiruufi jireenya isaa keessatti dhimma itti ba’udha. 
Kanarraan kan ka’e, amaloota garagaraa qaba. 
Amaloonni kunniinis dachummaa, baramuu danda’uu, ergifannaa, uumamuu danda’uu, gargar ba’ummaa, jijjiiramummaa, tasummaa, aadaa faanuufi wkf ta’u. 

Beekumsi karaa adda addaatiin ilaalama. Kaan akka waan hubatamee ittijiraatamu maraatti fudhata. 
Gariin ammoo, adeemsa saayinsawaan wal-qabsiisa. 
Namoonni bu’uura ogummaati jedhanis jiru. 
Marti isaaniyyuu tajaajila isaarratti xiyyeeffatan. 
Hiikni kennamu hamma fedhe baay’atulle,kal-heddee (multidimensional) ta’uufi jireenya hawaasaatiif gumaachuun isaa hubatamuu qaba. 
Maddi beekumsa kanaa maali? gaaffiin jedhu garuu deebii barbaada.
Maddi beekumsaa hedduudha. 
Karaalee kana keessaa muraasni rakkina, dubbisa, muuxannoo, umriifi shaakala ta’uu danda’u. 
Eenyuyyuu rakkaachuu kan hinbarbaanneefi rakkina kan jibbu ta’ullee, rakkinni madda beekumsaa ta’uun isaa gama gaarummaa isaati. 
Namni tokko hammuma rakkateesammuun dhiphachaa deemu, jireenyis bitaa itti galu, keessa ba’uuf bu’ee baha; kufees ka’a. 
Wal’aansoofi falmii akkasii keessaan xurree ifa isa agarsiisuu argata. 
Haalli kun nama rakkate hundaaf ta’uu baatullee, kan hisachuun falmateef, buusee-baasee ifaajeef karaa injifannoo, kan dhumni isaa mirgaafi gammaachuu irraan ga’u waan ta’eef, abbicha beekumsa horachiise jechuudha.
Achii –as- dhufa ilma namaa yoo ilaalle, falmii taasifametu ifa agarsiise. 
Ifa kanatu dukkana mo’atee gufuu jireenyaafi xurree beekumsaa itti mul’ise.
Haala kanaan, barri dukkanaa darbee barri haaromaa dhufe. Jiruufi jireenya gufuun hadheesses dhandhama gaarii horachiise. 
Kun ammoo, muuxannoo ta’ee, isa keessa darbeef beekumsa, isa argee dhaga’uuf ammoo dhugaa baatee fi fakkeenya gaarii ta’e.
Muuxannoo kanarraa baruun ga’ee dhaloota haaraa waan ta’eef, fudhatee akka madda beekumsaatti itti gargaarama. 
Of cinaa waan argateefis, hojiirra oolmaan isaa battalummaa qaba. 
Akka isa yaaxxinaan jiruufi saayinsawaa ta’ee gorsaafi dadammaqsa addaa hinbarbaadu. 
Inni kun akkaakuu muuxannoo isa wanta agarru, dhageenyuufi shaakalluurraa argamudha.
Umriis ta’ee dubbisni muuxannoo namaa nuun ga’a. 
Jaarsoliin waan muuxataniifi kuufatanirraa hamma beekan, yaadatan nuuf qicu. 
Isa kaleessa jiraatan irraa kan har’aatiin wal-qabsiisanii gorsu; abboomuu; qajeelchuu akkasumas, komatu. 
Barreessaanis muuxannoofi hubannoo isaa barreeffamaan dhiyeessa. 
Bakka inni dhaabate dhaabachuun dubbistoonni akka ilaalan taasisa. 
Kanaafuu, jaras ta’ee barreessaan waan hubatanirraa nuuf qoodu. 
Dhaloonni haaraan ammoo muuxannoo isaanii kana alanfachaa, bitaafi mirgaan ilaaluun maqaa itti baasaa, mormaa, deggeraa ka’umsa taasifachuun beekumsa cunqaa’aa (eclectic) horata.
Beekumsi humna–humna hiixatee qabu; isa fiigee qaqqabudha. 
Kun ammoo,dhala namaa hundaaf oolee shiboo bishaaniifi abidda baatu wal-simsiisuun ifa isa kan uumamaatiin morkatu tolchee dukkana mo’e. 
Allaattii samiirraa bu’uureffachuun xiyyaara tolchee balali’e; battalatti halaala ga’uu danda’e.
Akkaataa sammuun dhala namaa itti hojjetu qo’achuun kompiitera kan hojii isaa saffisiisuuf argate. 
Kanaanis, dhamaatee (dadhabbii) humnaafi sammuu xiqqeesse. 
Daangaa doofummaan jaares cabsee darbe.
Gabaabumaatti, kal-heddummaan beekumsaa tajaajila, maddaafi gosa isaatiin ta’uu danda’a. 
Tajaajila isaatiin dhala namaa yeroodhaa yerootti achi-as dhufa isaa hubachiisaa jireenyaa guyyaa mo’achuun bayyaanataa akka deemu taasise. 
Maddi isaas rakkina, qareeyyii muuxannoofi wkf irraa akka ta’e hubate. 
Beekumsi dhimma tokkoof oolu isa biraarraa adda akka ta’es addaan baafachaa har’a ga’e. 
Haata’u malee, wal-malee akka hintolles hubate.

Saayinsiifi teeknooloojiin guddachaafi babal’achaa deemuurraan kan ka’e, namoonni ogummaafi beekumsa dabalachaa har’a ga’an. 
Ogummaawwanii fi beekumsa kana keessaa inni tokko kan fayyaati. 
Ogummaan fayyaa dhibee fayyaa kan duraan turanii fi yeroodhaa yerootti babal’achaa deemaniif kallattii adda addaatiin fala barbaada. 
Dhukkuboota fayyaa namaa to’achuuf falli ogeessonni bira ga’an inni tokko qaama dhukkubsate jijjiiruun isa fayyaa ta’e bakka buusuudha.
Qaama dhukkubsate tokko baasanii kan birootiin bakka buusuun kan danda’amu karaa lamaan akka ta’u ogeeyyiin fayyaa ni’ibsu. 
Isaaniis qaama namaa namaaf oolchuufi qaama bineensaa namaaf oolchuudha. 
Qaama namoota sababa garagaraatiin du’anii baasuun kan warra qaamni isaanii dhukkubsachuun du’atti kalaa’aniitiin jijjiiruun du’arraa oolchuun erga eegalee bubbulee jira.
Wal’aansa kanaan biyyoota baay’ee keessatti dhukkubsattoonni hedduun waggaa, waggaatti afaan du’aatii bu’u. 
Fakkeenyaaf, biyyoota Amarikaafi Ingiliizii keessatti dukkubsattoota kumaatamaan lakkaa’amantu
wal’aansa garaa baqaffannaa taasifatee fayya. Bara 1978 keessa kutaalee biyyoota kanaa keessaa dhukkubsattoonni 1274 kalee jijjiirrachuuf galmaa’anii 765 guutummaan guutuuttii jijjiirsifatanii fayyuu danda’anii jiru. 
Itti fufuun bara 1994 ammoo, baay’inni dhukkubsattoota galmaa’anii 5000 yoo ga’u, kanneen keessaa wal’aanamuun kan adda godhatan dhukkubsattoota 1744 turan. 
Amarikaa keessatti qofa si’a tokko wal’aansa kanaaf kan gaaffii dhiyeeffatan dhukkubsattoota 100,000 turan. 
Kun ammoo, qaama nama fayyaa tokko kan isa dhukkubsatee baasanii jijjiiruuf baay’ee kan beekame ta’uu nutti mul’isa.
Qaama namaa isa dhukkubsate tokko jijjiiruun kan danda’amu inni biraan qaama bineensotaatiin fayyadamuun ta’a. 
Qaama bineensotaa namaaf oolchuun akka isa qaama namaa namaaf oolchuu umrii dheeraa hinqabu-dhiyeenya kana jalqabe jechuudha. 
Kunis ‘seentotiraansipilaanteeshiin’ kan jedhamu yoo ta’u, kan eegale biyya Amarikaatti akka ta’e bara 1996 keessa ibsamee ture. 
Baay’inni namoota qaama isaanii isa dhukkubsate jijjiirrachuuf iyyatanii dabalaa deemuun maaliifi? Gaaffii kanaaf deebii garagaraatu jiru. 
Tokkoffaa, namoota qaama jijjiirsifatan keessaa harki 70 qarqara boollaarraa deebi’anii waggoota 5-20 jiraachuu danda’uu isaaniiti.
Lammaffaan, ogeeyyiin fayyaaqorannoo saayinsawaa guyyuutti taasisaniin qaamni a- lagaafi qaamni dhukkubsataa, akka wal-hindidne taasisuufi gatii layyoon gabaaf dhiyeessuu isaaniiti. 
Sadaffaan ammoo, dhukkubsattoonni namoota wal’aanamanii fayyaan arguun fayyuuf waan abdii horataniif. 
Inni afraffaan, namoota qaamolee akka tiruu, onnee, rajiijiifi kalee dhukkubsatan dawwaa laachuun wal’aanuurra qaamolee dhukkubsatootaa baasanii isa fayyaa bakka buusuun salphaa ta’uu isaati- Fakkeenyaaf, biyya Ingiliziitti, kalee tokko jijjiirsifachuuf, Paawundii 10,000 yoo gaafatu, qaamni alagaa akka wal-hindidnne taasisuuf qorichi bitamu ammoo, paawundii 3,000 ta’u. 
Walitti paawundii 13,000 yoo ta’u; dhukubsataa kalee tokko wal’aanuuf garuu, baasiin waggaatti ba’u paawundii 18,000 ta’a. 
Kanaafuu, isa akka jirutti yaalamuufi isa jijjiiramu gidduu garaagarummaa guddaatu jira. 
Jijjiirsifachuu wayya jechuudha.
Haata’u malee, qaamolee namaas ta’ee bineensotaa jijjiirsifachuunis rakkoo mataa isaa qaba. 
Kana keessaa inni tokko qaama fayyaa argachuun rakkisaa ta’uu isaati. 
Qaama fayyaa ta’e argachuun rakkisaa ta’uuf sababni hedduunnijiru. 
Inni tokko, namoonni qaamolee barbaadaman kana nagaadhaan du’an muraasa ta’uu isaaniiti. 
Fakkeenyaaf, namoonni balaa konkolaataatiin du’an, du’a battalaa waan ta’eef, qaamoleen barbaadaman sun fayyaa ta’aniyyuu,lakkoofsi isaanii muraasa. 
Sababni isaa, malli balaa tiraafikaa ittisu baballachuufi ogummaa kanaaf barbaachisu gama konkolaachisaafi namootaatiin dabalaa deemuu isaati. 
Kana malees, firoonni namoota balaa adda addaatiin du’anii qaamolee isaanii namoota dhukkubsataniif oolchuuf fedhii dhabuu isaaniiti. 
Qaamolee namoota dhukkubsatanii ykn dulloomanii du’anii nama biraatiif oolchuun ammoo rakkisaadha. 
Kunneen marti wal-ga’anii qaama jijjiirsifachuu ulfaataa taasisu.
Rakkoo qaama jijjiirsifachuu ilaalchisanii mudatan kana furuuf, karaa garagaraan carraaqqiin taasifamaa turee jira. 
Isaan keessaa seera tumuun isaa tokko. 
Fakkeenyaaf biyyoota Beeljigiifi Singaapor keessatti seerri tumame akka ibsutti, qaamni isaa nama birootiif akka hinoolle yoo mallatteesse malee, qaamoleen nama du’ee abbaa barbaadeef kennama. 
Namoonni seera kanaan morman waan jiraniif hojiirra oolmaafi carraaqqii kanatti gufuu ta’uun
isaanii hinoolu. Qaama bineensotaa namaaf oolchuun ammoo, fala beektonni gufuuwwan mudataniif argatan isa biraati. 
Qaama bineensotaa namaaf oolchuun rakkoo karaa namaatiin dhufuuf fala ta’ullee, dhibee biraa fiduu danda’a. 
Dhibeen kunis, carraaqqii dhukkuba tokko fayyisuuf taasifamuun dhukkubni bineensotaa nama qaamni jijjiirameef, qabuu danda’uu isaarraa madda. 
Fakkeenyaaf, ADSIiin duraan jaldeessarratti mul’ate jedhama. 
Amma garuu gara namaattis darbee addunyaarratti dhibee yaaddessaa ta’ee jira.
Kanaafuu, rakkoon kun akka wal-qabatee hindeemneef, qaama bineensotaa
osoo namaaf hinoolchin dura qorannoo bal’aa geggeessuun barbaachisaadha.
Walumaa galatti, qaamolee akka kalee, rajiijjii, tiruufi onnee dhukkubsataa tokkoo kan namoota biroo ykn kan bineensotaa bakka buusuun lubbuu baraaruun ni danda’ama. 
Haata’u malee, qaamolee fayyaa ta’an argachuufi qaamolee bineensotaa namaaf oolchuuf sodaan jiru ammoo, gufuu guddaa ta’ee mul’ata. 
Kanaafuu, qorannoon bal’aan geggeeffamuun gufuuwwan sanaa fala eeruurratti akka xiyyeeffatu beektonni nigorsu.

Uummanni tokko karaalee ittiin duudhaa hawaasaa dhalootatti dabarsuufi firooma uumu keessaa inni tokko gaa’ela. 
Oromoon akkuma baay’ina uummata isaafi bal’ina lafa isaatti aadaan fuudhaafi heerumaa isaallee hedduudha. 
Aadaa fuudhaafi heerumaa jiran keessaa xiyyeeffannoon dubbisa kanaa kan Oromoo Gujiirratti. 
Oromoo Gujii biratti fuudhaafi heerumni akaakuu afur qaba. 
Isaanis kadhaa, hawwii, addibaanaafi butii jedhamu. 
Hundinuu haala raawwii isaaniitiin garaagara.
Kadhaan seera fuudhaafi heerumaa Oromoo Gujii keessaa isa tokko ta’ee, kan abbaan gurbaa bifaafi qalbii intalaafi haala jireenya warra ishii jaallatee maatii intalaa kadhatee ilma isaa fuusisudha. 
Dura abbaan gurbaa akka aadaa Gujiitti tamboofi buna xiqqaa qabatee gara mana abbaa intalaa dhaqee intalli 
nama biraatiin kadhatamuufi dhiisuu ishii gaafata. Yoo hinkadhatamne ta’e, 
intala isaanii ilma isaatiif akka jaallateefi akka kaayoo ilaalaniif gaafata. Akka 
kanaatti abbaan intalaa akka aadaa Gujiitti kaayoo ilaallatee yoo kaayoon 
kenniteef, akka kaayoon kenniteef beeksisuun akka kadhatu hayyamaaf. Yoo 
kaayoon gaarii hinta’iin garuu akka kaayoon kennuufi didde beeksisuun akka 
kan biroo barbaaddatu itti hima.
Kaayoon kenniteefii kan fuudhu yoo ta’e, kadhaadhaan waggaa tokkoo hanga 
waggaa sadiitti turuu nidanda’a. Itti aansee kan dhufu gabbara gaafachuudha. 
Gabbaraaf abbaan intalaa goromsa lamaafi jibicha tokko (horii sadii) gaafata. 
Horiin erga kennamee booda, abbaan intalaa jila qopheessatee firaafi 
ollaa waammatee intala isaa jaallatee kennuu isaa beeksisa. 
Yeroo kennus si’a sadii “Intala koo jaaladhee ilma keessaniif kenneera,” jedha. 
Itti fufee akka ija hinjaamsine, ilkaan hincabsine, harka hincabsine, miila hincabsineefi akka mataa hindabsine erga dhaamee booda, akka horaniifi nagaan jiraataniif eebbisa. 
Kanaan warri gurbaa sirbaa intala fudhatee gala. 
Intalli heerumte yoo bantii dhabde goromsa warra isheetiif ergan gurra muranii ergu. 
Kanaan ala homtuu intalarra hingahu.
Inni lammaffaan hawwaadii yoo ta’u, kana keessatti warri qooda hinfudhatan. 
Sirna fuudhaa kana keessatti gurbaatu intala ofii jaallatetti nama ergatee haasa’ata. 
Isheenis gama isheen eenyummaa gurbaafi kan warra isaa qoratti. 
Qorattee duubni maatii isaa kan warra ishii hinsaalfachiifne yoo ta’eefi yoo garaan ishee itti nahera ta’e, ‘Tole,’ jettee gara isaa dhaqxi. 
Yoo jibbite garuu nididdi.
Erga intalli baatee guyyaa lama bulte booda abbaan gurbaa gara warra intalaatti jaarsa ergata. 
Jaarsis akkas jedha “Namni keessan badee ana bira jira, manaa hinbahinaa, malkaa hinbu’iinaa, hinbarbaadiina, manatti na eega anatu dhufa” jedhee dhaama. 
Abbaan intalaa kana dhageenyaan guyyaa isaan itti deebi’an beellamee manatti eega. 
Guyyaa beellamaa abbaan gurbaa jaarsa fudhatee dhaqee ol seenee taa’a. 
Kana booda abbaan gurbaa abbaa intalaatiin “Abbaa ebeluu!” jedhee waama. 
Abbaan intalaas “Yaa” jedhee owwaata. 
Abbaan gurbaa yeroo afur irra deebi’ee “Jabbiin tee jabbii kiyya faana galteetti,” jedha. 
Erga kan jedheen booda jaarsolii fudhatee dhufeen “”Narraa araarsaa, kontoma Daarimuu, narraa qabaa,” jedhee gaafata. 
Jaarsoliinis abbaan gurbaa goromsa bantii yookiin jabbii tokkoofi jibicha lama akka kennu murteessu.
Kanaan booda manguddoonni araarsanii soddaa waliif ta’uun firummaa jabeeffatu.
Sadaffaan addibaana. 
Addibaanni akaakuu fuudhaafi heerumaa hanga tokko 
faallaa hawwaadiiti. Innis, maatiin gurbaas ta’e gurbaan osoo quba hinqabaatiin intalli gurbaa jaallatti. 
Sana booda fedhii ishiitiin siinqee qabattee barii gara mana warra gurbaa dhaqxi. 
Yeroo achi geessu ala dhaabattee warra manaa waamtee nagaa erga gaafatteen booda ol seenti. 
Kana boda “ Adda jabaadhaa, addibaana fakkaadhaa, taqeen abaluu eessaa?” jettee bakka ciisicha gurbaa gaafatti. 
Erga itti agarsiisaniin booda ol dabartee teessi. 
Gurbaan garaan isaa yoo intalatti addibaana dhufte kanatti hinnaane ta’e diduu danda’a. 
Garuu yeroo hedduu walii galu. 
Sababni isaa intalli addibaana dhaqu kan mudaa qabdu, tan nama fuudhu dhabde, haftuu yookaan jibbamtuu taatee osoo hintaane, jaalala gurbaa qofa waan ta’eefi. 
Gurbaan intalli addibaana itti dhaqxes akkuma warra kaanii jaarsa warra ishiitti ergee araarfatee daraaraa yookiin goromsaa fi jibicha kenna. 
Kanumaan soddaa walii ta’u.
Inni arfaffaan butiidha. 
Butiin yeroo intalli qoraan, bishaan yookiin loonii galtu fedhii ishii malee humnaan fudhatanii galuudha. 
Gosni intalaa isheedhaa butamaa jirtu bira geenyaan waraana guddaatu ka’a. 
Wal-waraanu wal-darbatu wal buruksu. 
Erga butee fudhatee galeen booda, innis akkuma hawwaadii warra intalaatti jaarsa ergata. 
Araarri butii garuu kaanirra nijabaata. 
Abbaan intala butamtee warra buterraa jabbii torba fudhata. 
Kanumaan walitti araaramanii soddoomu. 
Gosni fuudhaafi heerumaa kun rakkina walxaxaa ta’e warra walfuudhanirraan geessisa. 
Sababni kanaa bu’uurri isaa jaalala waan hintaaneefi. 
Jarri wal fuudhan yeroo mara afaan isaanii walitti hinmi’aa’u. 
Fedhiidhaanis walhinunatan.
Kun ammoo gara wal-reebuu, dhiiga dhangalaasuu, ija waljaamsuufi qaama cabsuutti deemuu danda’a- rakkoon fayyaa akka maatii sanarra gahu taasisuu jechuudha. 
Irra caalaa ammoo, fedhii malee fuudhuun mirga namaa sarbuudha. 
Kanaafuu, butiin aadaa fuudhaafi heerumaa osoo hinta’in barsiifata gadhee miidhaa geessisan keessa isa tokkodha. 
Barsiifanni kun yeroo amma kan balaalleffatamuu fi hafuu qabuudha.
Walumaa galatti, aadaan fuudhaafi heerumaa Oromoo Gujii afran olitti tarrees sine keesaa kadhaan-fedhii maatiitiin, butiin-fedhii gurbaatiin geggeeffama.
Isaan kana keessatti fedhiin intalaa hineegamne. 
Hawaadiifi addibaanaa keessatti garuu gurbaafi intalli ga’ee guddaa qabu. 
Kanaafuu ijaarsi bultii fedhii gurbaafi intalaarratti hundaa’a jechuudha. 
Jireenya jaraatiifis ta’ee guddina naannoo isaaniitiif iddoo ol aanaa qaba. 

Jaarraa digdamii tokkoffaa keessatti rakkoowwan addunyaa qunnaman keessaa kufaatiin dinagdee isa ijoodha. 
Kufaatii dinagdee addunyaa hubachuuf sababiiwwan uumaa isaafi dhiibbaawwan inni fide gadi fageenyaan ilaaluun murteessaadha. 
Sababiiwwan kufaatii dinagdee addunyaa saffisisaan keessaa liqiin ga’ee guddaa taphatee jira. 
Kana jechuun, dhaabbilee fi namoonni invastimantii jaraa balinaan gaggeessuuf liqii hedduu dhaabbilee daldalaa kan akka baankiirraa liqeeffachuu qabu. 
Liqiin kun ammoo, hojiirra oolee bu’aa fiduu qaba. 
Yemmuu deebi’us dhala waliin herregamuu qaba. 
Jaarraa kana keessatti dhaabbileen hedduun qarshii liqeeffatan haalaan fayyadamuu dadhabuurraan kan ka’e warra irraa liqeefataniif deebisuu
hindandeenye. Baankiiwwan liqii kana liqeessanis of danda’anii hojjechuu
hindandeenye. Hedduun isaanii cufamaniiru, yookiin gargaarsa mootummaawwan isaaniitiin kufaatiirraa baraaramanii jiru. 
Fakkeenyaaf, baankiiwwan hedduun Amarikaa keessatti namoota hedduuf qarshii manneen ittiin ijaarratan liqeessan waan qarshii kana deebisanii argachuu hindandeenyeef, manneen jireenyaa isaanii irraa fudhachuun haraaja baasuuf dirqamanii jiru. 
Ogeeyiin dinagdee hedduun rakkoon kun kufaatii dinagdee adduunya keessatti ka’umsa ijoo ta’uu isaa walii galu.
Sababni biraa garaagarummaa qarshii dhaabbileen daldaalaafi namoonni dhuunfaa baankii keessa kaa’aniifi hanga qarshii jarri baankiidhaa baasanii dha. 
Biyyoota dinagdeen guddatan keessatti namoonni dhuunfaafi dhaabileen daldalaa qarshii baankii baasanii waan fayydamaniif, wal-simannaa dhabiinsi qarshii baankii kaa’ameefi ba’u gidduu jiru hanqina qarshiif saaxilee jira. 
Akka fakkeenyaatti, lammiiwwan Amarikaa keessatti argaman hedduun qarshii baankiirraa baasanii waan fayyadamaniif, baankiiwwan biyyattii hedduun hanqina qarshiitiif saaxilamanii jiru.
Ummannis qarshii fudhate deebisee kafaluu hindandeenye. 
Asirratti gaaffiin ijoon tokko ka’uu mala: qarshiin hedduun dinagdee biyya tokko keessatti socho’aa ture eessa dhaqe?
Deebiin isaa salphaadha; namoota muraasa harka.
Ragaan amma jiru akka agarsiisuutti qabeenyi hedduun namoota muraasaan dhuunfatamee jira. 
Kun ammoo, garaagarummaan galii warra sooressaafi warra hiyyeessa gidduu jiru garmalee akka bal’atu godheera.
Ragaan dhiyeenya kana argame akka mul’isutti, lammiiwwan Amarikaa galii gidddu-gala qabaniifi warra galii gudda qaban giddu garaagarummaan jiru nama rifachiisa. 
Warri galii guddaa qaban warra galii giddu-gala qaban irra harka afurtamii torbaaan caalu. 
Warri galiin giddu-galeessa irratti argaman hedduun dargaggoota dhiyeenya yuunvarsiitii irraa eebbisamuun jireenya isaanii fooyyeffachuuf carraaqqii godhaa jiranidha.
Jarri kun manneen keessa jiraatan, konkoolaatawwan itti fayyadamaniifi dhimmoota kaaniif qarshii isaanii hojiirra oolchu. 
Karaa biraatiin, warri galii guddaa qaban namoota umriin deemaniifi wantoota bu’uura jireenyaaf barbaadchisan waan guuttataniif, qarshii jaraa ol kaa’u. 
Kun hanqinni qarshii akka babal’atu gumaachee jira.
Qaamoleen mootummaa garagaraa kufaatii dinagdee addunyaa keessatti qooda guddaa taphatanii jiru. Tooftaawwan mootummoonni dhaabbilee daldalaafi qarshii sochoosan to’achuuf fayyadaman garmalee dadhaabaa turan.
Fakkeenyaaf, biyyoota hedduu keessatti itti gaafatamtoonni baankiiwwanii tuqqacha (qoophi’a) jarri dhuma waggaarratti bu’aa baankiiwwanirraa argatan garmalee hedduudha. 
Namni tokko doolaara miliyoona heddutti lakkaa’amu argata. 
Qarshiin kun hojii hedduu uumuuf faayiduu dandaa’a. 
Qarhiin haala tuqachuun kennamu kun biyyoota guddinaan boodatti hafan keessatti hojiiwwan misoomaa hedduu gaggeessuuf yoo oole, rakkoowwan adda addaa furuu danda’a.
Malaamaltummaanis kufaatii dinagdee addunyaa keessatti qooda guddaa taphateera. 
Fakkeenyaaf, dhaabbileen shaarikaan (aksiyooniin) hojjetan hedduun sababa kanaaf gabaa keessaa ba’uuf dirqamanii jiru. 
Namoonni dhaabbilee kana hoogganan galii callaa hojii daldalaarraa argamurratti gabaasaafi ragaa sobaa dhiyeessuun bu’aa dhuunfaa jaraatiin hojjechuun kufaatii dhaabbilee kanaaf gumaachaniiru. 
Hojiin dinagdee biyya tokkoo ammoo, waan karaa dhaabbilee kanaan ta’eef rakkoon jararratti mul’atu dhiibbaa guddaa fida. 
Bu’aa namoonni kun argatan carraa isaan jireenya isaanii fooyyeessuufi dinagdee biyya isaanii keessatti hirmaachuuf qaban garmalee xiqqeessa.
Rakkoon biyya tokko keessatti uumamu biyya kaan waliin kallattiin mulachuu danda’a. 
Fakkeenyaaf, biyyoonni Afrikaa keessatti argaman hedduun oomisha qonnaa jaraa biyyoota guddataniif erguun galii argatu. 
Yagguu biyyoonni oomisha kana gara biyyaatti galchan kufaatii diinagdeerraa kan ka’e dadhaban, maddi galii warri oomisha qonnaan bulanii goguu danda’a.
Kufaatii dinagdee addunyaatiif sababoota hedduun jiraatanillee, kanneen armaan olii shoora guddaa taphatanii jiru. Karaa biraatiin, kufaatiin dinagdee addunyaa kun miidhaa hedduu geessisee jira-geesissaas jira. 
Tokkoffaa,namoonni hedduun hojii malee hafuun nyaata isaaniitiif harka warra dureeyyii eeggachuuf dirqaman. 
Ijoollee isaaniillee barsiifachuu hindandeenye. 
Manneen jarri keessa jiraatan liqii baankii kafaluu dadhabuurraan kan ka’e, irraa fudhatamanii jiru. Hedduun jaraa qarqara karaa jiraachuuf dirqaman; kaan ammoo dhaabbilee wiirtuuwwan gargaarsaa mootummootaan qophaa’aniifi dhaabbilee amanataa keessa jiraachuuf dirqaman. 
Kun ammoo, galiin dhaabbileefi biyyaa akka xiqqaatu yookiin akka addaan citu godhee jira.
Kana malees, kufaatii dinagdeerraan kan ka’e, sabaafi sub-lammoota ardii garagaraatti argaman tajaajilawwan fayyaa, geejjibaa, bishaan qulqulluufi hawaasummaa kan biraa argachuu hindandeenye. 
Namoonni biyyoota guddatan keessaa dhiibbaa kufaatii dinagdee addunyaarraan kan ka’e, namoonni lubbuu isaanii dhaban jiru.
Kaan ammoo, dhibeewwan fayyaafi sammuu adda addaatiif saaxilamanii jiru.
Walumaa galatti, sababiiwwaniifi dhiibbaa kufaatii dinagdee addunyaa ilaallee jira. 
Akka ragaan Baankii Addunyaa mul’isutti, namoonni heddduun biyyoota guddinaan boodatti hafan keessa jiraatan guyyaatti doolaara tokkoo gadi argatu. 
Yemmuu rakkoon dinagdee itti dabalamu, jireenyi jaraa hangam gidiraafi gadadoon xaxamee akka jiru hubachuu dandeenya. 
Kufaatii dinagdee addunyaa jaarraa kanaa to’achuuf dhaabbilee hedduun kan akka Baankii Addunyaafi bakka bu’oonni mootummoota garagaraa tooftaawwan furmaataa adda addaa dhiyeessanillee, rakkoon dinagdee addunyaa ammas bali’naan itti fufaa jira.

Bara duriiti ture. 
Fifinneedhaa gara Jimmaatti magaalaa Sabbataarraa hanga tokko deemanii lagaAwaas cee’uun gara Walisootti deemu. 
Haadha warraafi abbaa warraa hedduu wal jaallatantu naannoo laga sanaa ture. 
Abbaan warrichaa daran waan ishii jaallatuuf qubeelaa haati isaa akka yaadannootti kenniteef hidheefii ture. 
Ishiinis qubeelicha quba ishiirraa baaftee hinbeektu.
Osuma waliin jiraatanii abbaan warraa fira nagaa gaafachuuf laga Awaas cee’ee biyya fagoo deeme. 
Garuu, ganna waan tureef lagni Awaas guutee riqicha diigee isa eege. 
Karaa ceehu waan dhabeef biyya firoottan isaatti deebi’ee birraan hanga bari’utti achi ture.
Kana gidduutti haati warraa beelarra dabartee waan ciniintee bultu dhabde.
Kanarraa kan ka’e qubeelicha gurgurtee du’a of oolchite. Ishiin gurgurtee osoo ji’a hindarbiin abbaan warraa birraan yoo bari’u qee’ee isaatti deebi’e.
Ishiinis dhufuu isaa dhageenyaan fuula dura dhaabachuu waan saalfatteef ganda warraatti baqatte.
Abbaan warraas waa bubbulee barbaacha ishii deeme. Maaliif akka isa baqatte yeroo gaafatu, akkas jetteen, “Qubeelaa ati naaf laatte waanan
nyaadhu dhabnaan nan gurgure. Harka qullaa ammoo fuula kee dura dhaabachuu nan leeyya’e. 
Kanaafan si duraa baqadhe,” jetteen. 
Innis akkas jedheen, “Yaa jaalallee koo, harka qullaa kaatu moo; harka qubeelaa baatu wayya?” jedhe. 
Ishiinis, “Jaarsa kiyya kan wayyu silaa anis atis beekna, du’ee reeffi koo si eeguurra jedhee kana raawwadhe,” jetteen. 
Sana boodas,araaramanii wal gorfatanii, harka qullaa fiiguunis, ganna haadha warraa dhiisanii ganda firaatti fiiguunis hafee waliin hojjetanii dhiibanii galchanii, horanii elmatanii ofirra darbanii kaaniifillee hafan jedhama. 

Sirra boraafadhee Dadhabbii boqodhe; Jaalala irreefadhee Nagaa facaafadhe;Dheebodhee unadheeBeela’ee sooradhe;Abjuu dhugeeffadheeDhugaa dhamdhamadhe.
Addaan baana ‘seene Baanee hafna ‘seene.
Egaa erga imaltee Imala jireenyaa;
Kan midhaan ganamaa Kan hinhafne achii;
Waan ani siif himu Dhaamsa baay’ee keessaa,Gar-kuteettii ta’i.
Dhugaaf namaa oo’uu Mudhiikeetti hidhadhu Qalbii kudhaamadhu.
Eebban si eebbisu,Tulluun bakka deemtuu
Dirree siif haa ta’u;Ormi biyya sanaa Fira siif haa ta’u;
Nyaanni biyya sanaa Dhiiga siif haa ta’u; Waaqayyo si uume Bakka deemtu hundaatti Sii wajji haa ta’u.

Guddina biyya tokkoof barnoonni shoora olaanaa taphata. 
Biyyi humna nama baratee qabdu, carraan guddachuu ishii bal’aadha. 
Sababni isaa, nama baratetu saayinsiifi teekinooloojiitti fayyadamuun biyya tokko addunyaarratti akka dorgomtu taasisa waan ta’eef. 
Saayinisiifi teekinooloojii babal’isuuf ammoo jiraachuun barnoota olaanaa tasa kan haalamu miti. 
Mootummoonni barnoota olaanaarratti kan xiyyeeffataniifii sababa kunneeniif. 
Barreeffama kana keessatti babal’ina barnoota olaanaa biyya Itiyoophiyaa keessaa ilaalla.
Seenaa Yuunivarisitootaa Itiyoophiyaa duubatti deebinee yoo ilaalle, waggoota digdama dura baay’inni isaanii lama qofa turani. 
Isaanis Yuunivaristii Finfinneefi Yuunivarsitii Harmaayaa turan. 
Barattoonni dhaabbilee barnoota olaanaa kana keessaa bahan dhibbaan kanneen lakaa’aman qofa ture. 
Biyya sadarkaa Afrikaatti baay’ina namootaan sadaffaa turte keessatti carraan barnoota olaanaa galuu hagam hedduu dhiphaa akka ture tilmaamuun nidanda’ama.
Kun hammam biyyattiin humna nama baratee horachuutti akka duubatti haftuu turte mul’isa.
Waggaa kudhan booda seenaan kun jijjiiramee baay’inni barnoota olaanaa lamaa gara torbaa hanga saddeetiitti guddate. 
Kun xiyyeeffannaan humna nama baratee horachuurratti godhame hagam jajjabeessaa akka ta’e agarsiisa.
Babal’ina barnoota olaanaa kana waliin walqabatees kutaaleen barnootaa hedduufi dameeleen ogummaa biyyattii jijjiiruuf dhaabbatan akkasuma babal’achaa dhufan. 
Fakkeenyaaf, dameeleen barnootaa kanneen akka teeknoloojii, fayyaa, odeeffannoo, saayinsii hawaasaafi afaanii akka babal’atan taasifamaniiru. 
Kana malees, kolleejjonni naannoowwan naannoowwanitti daran babal’ataniiru. 
Irri jireessi kaayyoo kolleejjota kanaa ammoo hiri’na humna barsiisaa manneetii barnootaa marsaa tokkoffaa sadarkaa lammaffaafi manneen barnootaa sadarkaa lammaffaa salphisuurratti gahee olaanaa taphateera.
Baay’inni dhaabbilee barnoota olaanaa, keessumattuu yuunivarsitootaa, waggaa shanii as gara digdamii lamaatti guddateera. 
Kun ammoo barnooti olaanaa dachaa oliin dabaluu isaa agarsiisa. 
Kanumaan wal qabatee, baay’inni barattootaa waggaa waggaan barnoota olaanaa seenanii waggaa digdama dura dhibboota kan turerraa gara kuma dhibbootaatti akka guddatuuf sababa ta’eera. 
Kunis fedhii barnootaa uummatichaa guutuuf hagam yaaliin akka godhame mul’isa.
Waggoota shanan kana gidduutti ammoo baay’inni yuunivaristootaa digdamii lamaa gara soddomii tokkootti akka guddatuuf bali’naan hojjetamaa jira.
Baay’inni yuunivarsitoota kanaa baay’ina naamaa biyyattii waliin wal bira qabamee yoo ilaalamu, ammallee karaan deemamuu qabu dheeraa akka ta’e agarsiisa. 
Baay’ina barataa barnoota olaanaa galee bahu waliin walqabatees, qulqullinarratti hojjechuun daran akka barbaachisu waan haalamu miti. 
Baay’inni barataa qulqullinarratti dhiibbaa akka qabu ifaadha. 
Ta’us du’a sodaa hirriba malee hinbulani akkuma jedhamu, baay’inarrattis hojjechaa qulqullinaafis iddoo laachaa deemuun garaagarummaa jara lamaan gidduu jiru wal-simachiisaa deemuun barbaachisaa ta’a.



Uumaan uumamni namni qaamni ofii- humni ofii-miirri ofii….kun cufti si qora. 
Kun cufti farda jireenyaa ati gulufsiisturraa si kuffisuuf si darbata. 
Jireenyi farda guulaa mitii?
Yoo itti baatu si fuudhee fiigee –ofii kaatee si sirbisiisee- kan fagoo hingeenyeef qaama si hurgufee-lubbuu si fuudhee dafqa sirra roobsee-yoo itti beekteef kolfa qasaasee-itti wallaallaan si imimmaansisee –utuu jira jettee itti rarraatuu –utuu ati hinsee’iin biyyoon si maka.
“Osoo amma isheen…,” jedhe, fedhiin isaa inni du’ee hindu’iin. “ Ihii! Osoo isheen maal taatee…? Majan!... Kakuu!… dhukkuba arraba ibiddaa! Isa fooniifi 
dhiiga harraabu!” sammuu isaa isa waardiyyaa dhaabachuuf kakatetu morme. 
“Silaa isheen woo mucaa daa’ima. Utuu dhalchitee iyyuu geessista. 
Azalaa qormaataaf guddataa jirtu…”Cufaa bantee, yaada isaa gidduutti kuttee-mucayyoon.
“Qofaa kee si dhiiseen ture mitii? jette, sagalee qalloo miyooftuu sanaan. 
Waan dubbatu dhabe. 
Ol ilaallaan ijawwan bakkalcha sana irratti ibsiteetti.
mucayyoo xiqqoon. 
Sagaleen isaa osoo hoollatuu “Lakki…hinturre” jedhe. 
Barcuma dhiistee sireerra teesse. 
Dugdi isaa lamatti tamsa’e.
“Irbaata nyaatte?” jette.
“I…hii? Lakki hinyaanne” 
“As nyaanni mishaan hinjiru. 
Hoteela ollaa tanaan sii fida” jette.
Qarshii itti kennuu abbalee, “ Ati as keessaa hojjettuudha moo mucaa warra manaati?” jedhe.
“Lamaan iyyuu miti”
“Ihii?”
“Ofii kee beeki” jette,
“Attamittan beekuu dandaya?” jedhe.
“Kana, kana, kana, ilaalii bari” jettee qaama ishee, haxaroo maddii isheefi rifeensa ishee qubaan agarsiifte.
“Ammas naaf hingalle” jedhe.
Takkaa kolfite.
“Durba Arsii hinbeektuu?” jette.
“Ati woo mucaa xiqqoodha maal hojjechuu as dhufteree?” 
“Maal siif godha? Inni gatii hinqabu.Maallaqa kenni osoo irbaanni hindhumiin, 
deemeen sii fida.”
Diduu hindandeenye. Yaadni isaa garuu daran waliin dhahame. 
Waa’ee ofii ishee-waa’ee ofii isaa waa’ee ofii isheefi waa’ee ofii isaa yaada. 
Marti isaa akka foo’aa sartii walxaxe. 
Erga kakateefi jireenya isaa kakuun duraa wal bira qabee madaale. 
Kakuu saniin booda shororkaa malee akka gammachuun onnee isaatti hingoriin ni beeka. 
Yoo kakachuun isaa madda gammachuu hinta’uufii ta’e maaliif kakuu gaddaatti akka seenetu hibboo itti taha. 
Maaliif waadaa onnee hinsooranne seenuu!
Kalaankala lama qofaa qofaatti qabdee dhufte –mucayyoon.
Nyaata ani qopheesse illee ta’uu baatu nyaata ani siif fide tanatti akka gammaddu nan abdadha.” jette, xarapheessaarra kaayaa.
Haasaan afaan isheetii bahu kan umrii isheerraa eegamu miti. 
Garaa isaatti “Raajiidha” jedhee quqummaadee callise. 
“Osoo hindhamdhamatiin hindubbadhu jetteetii?”
“Lakki isaaf utuu hintaanee…”. 
“Isaaf tahes arguuf hedda.”
Harka dhiqachiiftee dhiheessiteef.
“Atis koottu kaa?”
“Lakki ani illee hinyaadhu.” jette.
“Ihii! Maaliif?”
“Ani nyaadheera. 
Quufeen jira.” jette.
Ofii ishee hinyaattu taanaan buddeena lama fiduun ishee isa dinqe.
“Kana hunda qofaa koo maalan godharee?” jedhe.
“Tokko ayyaa tiyyaaf geessuu?” jette.
“Eessa jirti… jiru” waan jedhutu harkaa bade.
“Kutaa hirribaa tana irraa sadaffaa keessa ciistee jirti.”
“Ni dhukkuba moo?”
“Miti.”
“Maaliree?”
“Homaa.”
“Tole-geessiif.” jedhee callise.
“Dhufe.” jettee buddeena tokko fuutee baate.
Waan marti keessummaa itti tahe-barsiisaa Boonsaatti. 
Irbaata dhihaateefii, dafee dafee nyaatee kahe. 
Mana bunaa seenee waa dhugu barbaadee saniin booda, waan itti aanee dhufu tilmaamuu hindadhabne. 
Kakuu sana otoo beekuu dagachuu fedhe. 
Jarreen sooma itti tumanis baadiyyaatti hafan. 
Namni isa argu hinjiru. Tarii yoo Waaqqayyo!... itti fufee yaaduu hinbarbaadne. 
Waa’ee mucayyoo sanii garuu homti taha jedhee hinshakkine. 
Isaa harka isaa dhiqatee cufaa banuuf harkisuufi mucayyoo banuuf dhiibu tokko tahe. 
Inni keessatti deebi’e. 
Isheen ol seente.
“Nyaatte?” jettee fuula ifaa saniin ija isaa keessa ol ilaalte.
“Ehee, nyaadheera.”
“Rabbi siif haa laatu, osoo ati hindhufne tahee ayyaan tiyya agabuu bulti.” jette.
“Maaliif?”
“Isa dhiisi.
Amma eessa dhaquuf kaate?” waan jedhutu itti bitaacha’e.
“Mana bunaa dhaquuf.”
“Maaloo hindhugiin-nama dhugu hinjaaladhu.” jette-mucayyoon xiqqoon sun. 
Ni na’e. Jaalala isa kam akka isheen odeessitu isaaf hingalle. 
Harka isheetiin harka isaa tuqxee jennaan dafee irraa deebi’ee siree irra gadi taahe.
Bakka dhaabattutti haftee ija isaa keessa ilaaltee kolfite. 
Kolfa naasisaa sodaachisaa san.
“Joonjee, durba baadiyyaan sitti fakkaadhe miti?” jette.
“Akkam?”
“Huccuu kiyya. 
Fuula kiyya. 
Rifeensa kiyya tana ogguu ilaaltu. 
Aadaadha bar. 
Achitti ni bareeda.”
Dhiiftee isa cinaa siree irra teesse.
“I…Eehee.”
Hafuurri isaa dhaqee deebi’uu dadhabe barsiisaa Boonsaan.
“Maal ree?”
“Maal.”
“Maalin sitti fakkaadha?”
“Maal… maal jedhuree?... mucayyoo xinnoo haasaan ishee miyaa’u.”
“Bareedduu maaf naan hinjenne?” jette.
“Gaafa guddattee geessee jedhamta kaa?”
“Isa dhiisi.
haayaa, amma nan deema.” jettee kaate.
Dhugaadha hinseene.
Sodaatee ture. 
Dafee harka isaa itti hiixate.
“Nagaan buli.” jettee, harka fuute.
“Atis nagaan buli.”
Yeroo isheen baatu balbala cufee deebi’ee siree isaa keessa seeneqormaata irraa furamuu isaaf boqonnaatu itti dhagahame. 
Silaas ofii sodaatee of jeeqe malee umriin mucayyoo kanaa waan shakkisiisu miti. 
Icciitiin ishee duubaa garuu, hibboodha.

Ogummaan damee beekumsaa ta’ee baay’ee bal’aafi waantoota hedduu kan of jalatti hammatu. 
Fakkeenyaaf, ogummaa xiinsammuu, ogummaa seenaa, ogummaa barreessuu, ogummaa aartii (fakkii kaasuu) kkf of jalatti qabata. 
Ogummaan barreesuu dameewwan garagaraa qaba. Isaanis, asoosama, walaloo, diraamaa fa’i. 
Jarreen keessaa tokkummaafi garaagarummaa diraamaafi asoosamaa armaan gaditti ilaalla. 
Jalqaba tokkummaa isaanii erga ilaallee booda itti aansuun garaagarummaa isaanii ilaalla.
Diraamaafi asoosamni damee ogbarruuti. 
Jarri lachuu barreeffamaan dhihaatu. 
Diraamaan waltajjiirratti osoo taatotaan hindhihaatiin dura nibarreeffama. 
Waan barreeffame sana taatotni akkeessuun waltajjiirratti dhiheessu. 
Inni kan biroon, diraamaafi asoosamni, caacculee kanneen akka ijaargochaa, seenaa, 
yoomessa, dhaamsa, waldiddaafi namfakkiitiin ijaaramu. 
Kana malees, lachuu muuxannoolee jireenya namaa waliin wal qabatan calaqqisiisu. 
Rakkoolee hawaassummaa, kabajaalee hawaasaafi falaasama hawaasa tokko keessa jiru baasanii uummatichumatti dhiheessuuf ogummaaleen barruu kun shoora olaanaa taphatu. 
Diraamaafi asoosamni waan itti garaagara ta’anis nijira. 
Isaanis, diraamaan damee ogbarruu haata’u malee caacculeen diraamaa kanneen akka akkeessaa fa’iin beekama. 
Asoosamni garuu nafakkootuma asoosamichaa walakkeeffatee dubbistootaaf dhihaata. 
Diraamaan garuu, namfakkoota barruurraa taatotaan bakka buusuun dalaga namfakkoota sanaa akka taatotni waltajjiirratti dhiheessan gochuudha. 
Inni kan biroon, diraamaan daawwattoota malee hindhihaatu. 
Asoosamni garuu yeroo maxxansamu, dubbisaan nidubbisa jedhamee yaadameetu malee maxxansamuuf qaamaan dhihaachuun dubbisaa dirqama miti. 
Faallaa kanaan, diraamaan akka dhihaatuuf daawwattoonni jiraachuun dirqama. 
Irra jireesa, diraamaan waliin dubbiidhaan dhihaata.
Kana malees, taatotni dabareen dubbii walirraa fuudhuun gocha isaa gara fuula duraatti adeemsisu. 
Asoosamni garuu, seenessamaan, waliin dubbiin ykn ofiin dubbiidhaan ykn jara mara walmakuun dhihaachuu danda’a. 
Kan diraamaa asoosama irraa adda taasisu inni kan biroon, namni barates (dubbisu) namni hinbarannes (hindubbisnes) daawwachuu danda’a. 
Asoosama garuu nama dubbisuu danda’u ykn yoo dubbisamu nama dhaggeeffatu qofaatu ergaa isaa hubata. 
Qophaa’ee hanga daawwattoota gahutti namoonni diraamaarratti hirmaatan hedduudha. 
Kan asoosamaa garuu barreesichuma qofa. 
Tatotni diraamaa waltajjiirratti dhiyaachuun, uffataafi faayaa godhataniin, dubbii dubbataniifi gocha raawwataniin ifa bahanii mul’atu. 
Namfakkoonni asoosamaa jechoota barreessaan filateen ibsamanii gochaafi gaheen isaanii sammuu dubbistootaa keessatti akka hafu, miira namaas akka kakaasu taasifamu. 
Akkuma qaroominni ilmaan namaa fooya’aa adeemu, qophiin diraamaafi asoosamaa fooya’aa dhufeera. 
Asoosama barreeffame gara fiilmiitti jijjiiruun diraamaa waltajjiirratti dhiyaachuu malu seenessanii raadiyoon dabarsuudhaan akka 
caqasamu gochuun eerga jalqabamee tureera.
Walumaa galatti, asoosamaafi diraamaan gosa og-barruu jiruu dhugaa ibsuuf yaalani. 
Isaaniin dubbisuunii fi caqasuun waan baay’ee barachuun waan danda’amuuf, ittiin bashannanaa irraa barachuuf hamma tokko yeroo murteessanii kennuufiin barbaachisaa ta’a.

Haati Sooressaa, Aadde Tolasheen, ogummaa tumaa tumuun jireenya ishii gaggeessiti. 
Dubartoonni ishii bira dhufan akkuma umriin isaanii garagaaraa qaamni isaan tumsiifatanis garaagara.
Kaan dhukkuba quufa mormaa morma isaaniitti baheerraa fayyuuf tumsiifatu. 
Jarri kun, qaama dhukkubichaan dhiita’erra lilmoo Aadde Tolashiin tumaa oolu. 
Kaan ammoo, bareedinaaf maddii isaanii qarqara gurra mirgaatii hanga qarqara gurra bitaatti marsanii tumatu. 
Kanneen harkarra, sarbaarrafi dirinyii ilkaanii tumatan hedduudha.
Aadde Baaccuun ji’a har’aa, guyyaa Dilbataa, ganama akkuma bunni tumamee itti nam’uuf jedhetti, dhufte.
“Ijoo!” jette.
Namni ishii dhagahe hinturre.
Ammas deebistee, “Warra Manaa!” jette.
Ammalee warri manaa hindhageenye ture. 
Humna qabdu hunda sassaabbattee, sagalee ishii ol kaaftee, “Warri kun!” jette.
“Namni alaa isin waama ijoo!” jedhe abbaan Sooressaa, Obbo Dhinsaan, abbaan warraa Aadde Tolashii.
“Ahh!..Ahh…! Mee cal jedhaamee ijoolle! Maal akka simbirroo walitti nam’itee wacci adaraa Waaqaa! Eenyu? Seenaa.” jette Aadde Tolashiin.
Namni ganamaan qe’ee isaanii dhufu dhimma tumaaf akka dhufu eenyu caalaa nibeekti. 
Ishiif buddeena. 
Guyyaa walakkaa nama tokko tumaa ooltee
adii tokko fudhatti. 
Warra tumatuuf ammoo ykn dhukkubarraa baraaramuuf
ykn ammoo bareeduuf. 
Kaan ammoo, dhukkuba tumichumti isaanitti fiderraa
fooyyee arganna jedhanii garaAadde Tolashii deebi’anii dhufu.
Aadde Tolashiin isaaniif “doktora” isaaniiti. 
Ishii malee “doktora” biraa hinbeekani. 
Ishiin ammoo “doktorummaan” ishii tumuudhuma. 
Tumichi ammoo fayyina isaanii fidee hinbeeku.
“Eenyu? Ol seenaa.” jette Aadde Tolashiin.
“Maal anoo qee’ee waan gadhiiftanii godaantanan see’e? Nan waama hindhageessani; nan waama hindhageessan,” jette ol seentee abbaa Sooressaa harka fuutee dabartee haadha Sooressaa harka fuudhaa.
“Maal ijoollee tokkotu gola keessaa natti wacawootii eessaan waa dhagaha jettaniiti haadha Dhugaasa. 
Mee taa’aa mee ! ” jette Aadde Tolasheen Aadde Baaccuutiin.
“Maalan taa’a haadha Sooressa. 
Eda akkattan bule Waaqafi ana qofaatu beeka.
Asan garagala; achan garagala; nan aada; nan cinqama. 
Walumasaayuu hinbeeku.
Gaafa naaf bari’e waanan du’aa ka’en see’e,” jette Aaddee Baaccun.
“Maal! Maal taatani?”
“Yaa haadha Sooressa, bakki isin yeroo darbe naaf tumtan darbee barbee dhidhiita’e mitii kunoo?”
“Wayyoo! Anaan!…,anaan!…,Meebunatokkoirraabaaseenakkahinbal’annettin itti marsee isinii tuma. “ jette.
Kana gidduutti, sagalee alaa isaan waamu dhagahanii, eenyu akka ta’aniifi akka seenan itti himan. 
Dubaree ji’a booda heerumtu turte. 
Ol seentee teesse.
Dubareen yeroo kana mana namaa, keessumattu mana Aadde Tolashee fa’i maaliif akka deemtu hundi beekaatii namni ishii gaafate hinturre. 
Keessumattuu Aadde Tolashiifi maatiin ishii dubareen kun dirinyii ilkaan ishii tumachuu akka dhufte nibeeku.
Ishiin ammoo, namni tokko akka ishii durseeru silaa bartee teessee dabaree ishii eeggachuuf murteessite. 
Aadde Tolashiin gola seentee buna ishiirraa baaftee bunicha dhuganii, barcuma ishii gadi baafattee teesse. 
Aadde Baaccuun ammoo fuuldura ishii wandaboo ishii luka ishii jalatti sassaabbattee, diriirfattee aadde Tolashii jala teesse. 
Dugda ishii ammoo luka aadde Tolashii lamaan gidduun barcumichatti hirkifattee mataa ishii gara aadde Tolashiitti hirkistee morma ishii itti qabde. 
San booda, aadde Tolashiin cilaattii laambaa boba’ee walitti kuufame moofaatti hiitee keessee jirtuufi lilmoo ishii qabattee qarqara isa madaa’’ee naannessitee caqacaquutti kaate. 
Aadde Baaccun dhukkubni inni kun yeroof dhukkuba isa duraarra waan caaleef inni duraa waan ishii dhiise itti fakkaatee dhukkuba isa lilmoodhaan waranamtuu obsite. 
Sa’aatii sadiitti kan calqabme sa’aatii torbatti dhume.
“Jabaadhu egaa madichi niqoora qaama isa kaanittis hinbabala’atu” jetteen aadde Tolashiin erga ka’aniin booda, akka ogeettiin fayyaa tokko ogummaa ishiirratti hundooftee wanta ta’u tokko himtuutti .
“Mee egaa Waaqqayyo haa jedhu.” jettee, adii tokko itti hiixatte aadde Baaccuun.
“Muh! Haadha koo, isin fayyaa malee kun maal godha jetteti?” jettee diddee hindinnesi adicha irraa fuute haati Sooressaa.
Dubareenis dabaree ishii eegdee aadde Tolashii jala teesse. 
Aadde Tolashiin ammoo cilaattii, karaa mirgaa keewwattee jirtu irraa qubawwan ishiin hammartee dirinyii ilkaanii dubareetti mammaragdee lilmoo ishii qabattee tumti kaate.
Otuma tumtuu otuma tumtuu, dubareenis gorora dhiigaan wal make ol jettee otuma tuftee deebituu otuma tuftee deebituu, silaa aadde Baaccuun itti barteetti homaa ishiitti hinfakkaatu, dubareen jalatti laabbofte. 
Ijji ishii nidiimate. 
Fuulli ishii mimmixa fakkaate. 
Dafqa roobsuutti kaate.
“Jabadhu! fixaan jira.” jetti aadde Tolashiin.
Intalli jalaa homaa illee hindeebiftu. 
Osoo humna isaa qabaattees afaan maaliin deebifti?
Itti cimnaan intalli akka aaduu taate.
“Obsi malee mucaa koo! Kun qormaata ishii xiqqodha. 
Ji’a booda heerumta mitii? Maarree qormaata hedduutoo si eeggataa. 
Ishii kan obsuu dadhabdaa?”
jetteen aadde Tolashiin.
Dubartoonni hedduun waan ishii jala oolaniif icciitii tokko tokko isaanii nibeekti.
Dubaree kana, heeruma booda wanta ishii mudachuuf jiru nibeekti. 
Kanaaf waan akka gorsa fakkaatuu “Hoo’u”, ittiin jetti.
Sa’aatii torbaafi walakkaatti kan jalqabde sa’aatii kudha tokkotti fixxe.
“Siif haa qabatu egaa mucaa koo!” jettee, irraa kaate.
“Bishaaniin akka hinlulluuqanne. Hanga guyyaa sadiitti bishaan akka itti hindhugne. 
Nuugii tumame malee waan biraa akka hinnyaanne. 
Hanga guyyaa sadiitti, qilleensi yoo gale halluu gurraachaa irraa kaasaati, kolfa akka hinkolfine” jettee yandoo qajeelfamaa itti roobsite.
“Ishii kan kolfaallee hinsodaadhu. Silas wanti badaadhuma na kofalchiisu eessa jiraa miti. 
Bishaan guyyaa sadiif dhuguu dhiisuu danda’uu koo garuu ani hinbeeku.” jette garaa ishiitti, dubareen silaa afaan gargar hinsaaqiin jedhamteetti. 
Achiin booda adii tokko itti hiixatte.
“Maaloo, mucaa wallaalaa kanarraan horii fudhaa?” jettee akka diduu taatee,
silaa diddee hindiddu harkaa fudhattee gaggeessite aaddee Tolashiin.
Kana malees, torban lama booda dubareen kan biroon dhuftee maddii gurra mirgaa jalaa kaaftee hanga gurra bitaa jalaatti boca sarara lama irratti hundaa’ee bocamu tumattee galte.
Takka ammoo, torban booda harka ishii lamaan (bakka sa’aatiin kaawwatamutti) marsitee tumatte.
Haata’u malee, aaddee Baaccuun dhukkubni ishiitti cimee ji’a sadii booda gidiraa heddu erga argiteen booda duute. 
Karaa lilmoon aadde Tolashiin waraante, daranyoofi qurciin akka seenaaniif sababa ta’ee du’aatii Aadde Baaccuu ariifachiise. 
Kan nama gaddisiisu namni icciitii kana beeku tokkollee hin turre.
Jarreen lamaan maddiifi harka tumatan obbolaa magaalaa Finfinneetii qabu waan tureef, gaafa achi deeman namni karaarra isaan dabarsuu dide. 
Tokko “Ilaa ilaalaa intala baadiyaa sana! Maddii akkasbareedu shumbureessite.
Safuu!
Yaa jireenya baadiyyaa!” jedha. 
Kan biraan ammoo, “Ilaala intala baadiyyaa sana, baadiyyaa sa’aatiin waan hinjirreef, qaamni harka ishii sa’aatii akka fakkaatuuf cocorresite.” jettiin. 
Kanarraa kan ka’e, dubareewwan sun manaa bahuu sodaatan. Baay’ee jeeqaman. 
Yakka guddaa akka hojjetan godhanii fudhatan. 
Yoo rafan jara isaan ceepha’antu abjuutti itti dhufa. 
Waggaa itti aanutti mana barumsaa galanii barattoonni karaa darbaa isaan dhowwatan. 
Sababa kanaan, namaa gadi ta’uu isaanii, yoomiyyuu nama guutuu akka hintaanee, hir’ina qaamaa akka qaban yaadu malee barnoota tasa hinhordofan. 
Karaa biraa, barsiisonni gadi bu’aatii qabxii isaanii argan akka dhibaahaniitti fudhatu malee jeeqama sammuun akka rakkatan hinbeekaniif. 
Osoo gorsi obbolaa isaanii isaan hindeeggarre ta’e, nimaraatu ture. 
Erga barnoota fixanii hojii qabataniillee tumaa isaanii kanatti hedduu leeyya’u. 
Akka carraa ta’ee fayyaa isaaniirratti waan hamaa hinfidiin malee, jireenya hawaasummaafi jeeqama sammuu isaaniirratti dhiibbaa hammana hin jedhamne isaanitti fideera.

Seenaa uummata Oromoo keessatti abbootiin caffee naannoo naannootti hawaasaaf hojii guguddaa hojjetanii darban hedduudha. 
Isaan keessaa Makoo Billii tokko. 
Makoo Bil’ii abbaa caffee bara dur durii Oromoo Maccaa ogganuun beekamaafi nama jaalatamaa ture. 
Naannoon inni gaggeessaa tures walakkaa Salaalee, Bachoofi Laga Gibee gidduutti lafa argamu kan har’a irra caalaan isaa Shawaa Kibba Lixa jedhamee beekamu.
Makoo Billii dhalatee kan guddate lafa Tulluu Irreessaa(Tulluu Faachaa) jedhamutti. 
Gosti inni irraa dhalates gosa Oromoo Leeqaa jedhamu. 
Makoon dhalootaan Leeqaa haata’u malee, gosoota Maccaa biroo kan akka Horroo,Limmuu, Liiban Sadan, Noolee, Iluufi, kan biroos ni’ooggana jedhama ture.
Gosoota Makoon bulchu kanniin keessaa warri suuta suuta gara Wallaggaa, Jimmaafi Iluu Abbaa Booraatti qaxxaamuranii turan yoo jiraatanilleen bara sana Oromoon Maccaa baay’inaan kan argamu gara Shawaa Dhihaati ture.
Makoon uummata, Maccaa yoggaa bulchaa turetti uummata kanaaf kan tolu akeeka guddaa lama baafate. Akeekni isaa inni duraa lafti tulluu isaa bishaan dhangalaasu, kan lalisni, bosonniifi margi isaa bayeessa ta’e, kan midhaan sanyii garagaraa biqilchu, bitaafi mirgatti baldhinaan waan jiruuf lafa kana irratti uummata isaa quphachiisaa ture. 
Akeekni Makoo inni lammaffaan ammoo Oromoon nagaan kan jiraatuufi kan jabaatu yoo gorsa gaarii argateefi seera jabaa tumate amantii jedhu irraa ka’un, seera cimaa uummata isaatiif baasuu ture. 
Kaayyoowwan kana hojiirra oolchuuf akka isa gargaaranis salgiiwwan filachiise.
Uummanni gara Lixa biiftuuwarraaqee lafa tifkataafis ta’e qonnaaf labbeessa ta’e irratti akka tamsa’ee jiraatu dammaqinsi karaa salgii salgiitiin erga godhameen maayessa kan fedhe nideeme; kan hinfeene ammoo bakkuma jiraatutti hafe.
Yeroo godaansi godhamee uummani gara Lixaatti deemee jiraachuuf barbaade lafaXuxeeBisil jedhamurra waggaa muraasaaf akka buufataatti qubatee tureera jedhama. 
Sana booda seerri akka tumamufi seerri tumamu waa’ee maal maal ilaalu irratti akka ta’e uumatatti himamee namni seerri kun quuqe jedhu yoo jiraate osoo dibbeen hinrukutamiin, osoo qacceen hinquwaafamiin akka komii qabu himatee qabxii komii itti dhihaaterratti mari’atamu godhame.
Akka aadaa Orommootti yoo seerri bahu osoo seerri tumamu sun hinlallabamiin(hinlabsamiin) dura akka namni seera sana qalbiin caqasuuf jecha Abbaan Bokkuu jilbiffatee bokkuu isaatiin dibbee rukuta. 
Akkasumas hammuma seerri qabxii qabxiidhaan lallabamu dargaggeessi uummata walakkaa ijaajjee qaccee quwwaasa. 
Qacceen iyyinaan seerri murame, qadaadame jedhama.
Makoon ergaa seera baase irratti salgiiwwan filatamaniin dammaqiinsa barbaachisu kennisiisee yammuu raawwatu Gibeerratti uummata kuma hedduutti lakkawamu, kora fuuldurattis akkasiin lallabe.
‘Yaa lammii koo! Yaa Horroo, yaa Noole, yaa Liiban, yaa Iluu, yaa Leeqa, yaa Limmuu…yaa dhala maccaa hundaa , nan lallaba dhaggeeffadhaa!Namni seeraan bulu adeemsi isaa roga qaba;nijabaatas kanaafuu seeraan bula! Seerri ittiin bultanis kunoo tumameera. 
Seerri tumame hinjigu, hindhangala’u, hincabu,hindabu,yoomurameseera;yootumameecuqqaalame batuudha” jedhe.
Akka barreefffamoonni tokko tokko ibsanitti seerri Makoon tume jedhamee afoolaa dhalootarraa dhalootatti darbaa dhufe qabxiilee jahaatamaa ol of keessa qaba. 
Qabxiileen kunneen uummata bara sanaatiif qofa kan tajaajilan osoo hintaane jaarraalee qaxxaamuranii uummata si’anaatiifillee kan ta’an barnoota danuu kan of keessaa qaban. 
Seerri beekaan kun tume dameewwan adda addaa qaba. 
Isaan keessaa seera ittisa daangaa biyyaa, eegumsa tasgabbii, hariiroo saboota biroo wajjinii, seera koolu galtootaa, kan naamusa loltummaa, seera adabbii yakkaa, kan daldalaa, kan fayyaa, kan ogummaa harkaa, seera moggaafachuu, guddifachaafi wkf himuun nidanda’ama.
Seera Makoon baase hunda tokko tokkoon tarreessuun barreeffama kana akka malee dheeressa. 
Haa ta’u malee, qabxiilee muraasa asirratti eeruun hammam akka namni kun bilchaataa ture muldhisuuf nu gargaara. 
Fakkeenyaaf, seera Makoon tume keessatti wayee diina ofirraa ittisuu ilaalchisee kan akkana jedhutu argama.
“Diinni yoo isiniin lole, ibiddiifi bineensi yoo isinitti ka’e, walgargaaraa. 
Warri biyya eegan gaararrayi mana ijaarratanii qotaa muranii biyya haa eegani; sababoonni biroo warri nu cinaa jiraatan yoo isin waraanan malee hinwaraaninaa, yoo isaan isin saaman malee hinsaamiinaa;jaarsa isaaniitiin wasiila, obboo jedhaa.
Jaartolii isaaniitiin harmee, gayyaa jedhaa. Namni kooluu ajjeese ammoo haad’u. 
Namni iccitii diinatti hime qoratamee haadu’u,” jedheeti Makoon seera tume. 
Yakka adda addaa ammoo ilaalchisee seera Makooon mure keessatti kan armaan gadii hubanna. 
“Namni osoo beekuu nama ajjeese, seeratti dhihaatee akka ajjeesetti haadu’u. 
Nama osoo hinbeekiin nama ajjeese, salgiifi abban bokkuu gumaa baasisanii haa araarsani. 
Namni ija tokko jaamse saawwa 40 haa baasu. 
Namni ilkaan cabse saawa 10 haa baasu. 
Namni niitii namaa irratti qabame saawa shan haa kaffalu. 
Yoo kana dide seeraan haa reebamu.
Namni durba namaatti roorrise hidhaa kofoloo haa hidhamu.; saawwa digdamahaa baasu. 
Shaneenis dubbatee gabbara kennisiisee haa fuusisu. 
Namni hiriyaa isaarratti dubbii qabu gara hayyuuu deemee himata haa dhiheessu.
Namni sareefi adurree namaa ajjeese, sareefi adurree guddisee haa kennu.
Namni sangaa namaa ajjeese gatii haa kaffalu. Gabaan iddoo dhaabatetti haa eegamu. 
Hattuun yoo gabaa saamte haa duutu.
Namni osoo saamuu argame duunaan gumaa hinqabu. 
Namni seerri irratti jige bokkuu ol qabachuu (ol iyyachuu) nidanda’a,” kan jedhuufi kan biroos kan mirga namootaa eegsisu argamu.
Waa’ee fuudhaafi heerumaarratti ammoo seera Makoon mure keessaa, “Ilmi gahe haa fuudhu. Intalli geesse haa heerumtu. 
Ijoolleen dhalattu akka haraamuu hintaane namni fira ofii hinfuudhiin. Namni soma kudhanii(abbaa kudhanii) fira isaa fuudhe yakkaan haa reebamu, “ kan jedhu jira.
Waa’ee eegumsa fayyaarrattis Makoon seera tumee ture. “Dhukkubni adeemaan darbee akka namoota hinfixneef nama dhukkubsate godoo kophaa keessatti wal’aanaa. 
Mareen darbe saawwaa akka hinfixne warri gogaa duugan fagaatanii bosona keessatti haa duugan,” jedhee seera mure Makoon.
Seera Makoo keessatti walgahiinillee akkamitti akka gaggeeffamuu qabu himamee ture. “Yeroon odaa jalatti walitti qabamanii mari’atan gara galgalaa osoo hintaane gara ganamaa haa ta’u. 
Yoo wanti irratti mar’atan jabaa ta’ee dheerate irra bulamee bilchaatee haa mari’atamu. 
Gaafa walgahii yommuu bokuun lallabu, nama niitiin isaa ulmaa ciistu malee, nama saawwa bobbaasuufi nama tulluurra dhaabatee biyya eegu malee kan biraa akka yaa’ii keessaa hinhafne, “jedhee seera baase Makoon.
Akkuma duraan karoorfatetti uummata warraaqsee seera cimaas erga tumee booda Makoon saba isaa Gibeefi Dhidheessa gamaan ceessisee abbaa duulaafi abba bokkuu isaaniitiin kutee kutee tamsaase jedhama. 
Dhumarratti garuu, Makoon dulloomuu isaa irrayyuu namoota isaas naannoo naannootti hiree waan tureef, osoo inni namoota lakkoofsaan baay’ee xinnaa ta’an wajjin jiruu Qellem keessatti walitti bu’insa saba biraa wajjin uumameen ajjeefame jedhama.

Qabeenyi uumamaa badhaadhinaafi miidhagina biyya tokkoo ta’uurra darbee burqaa tuurizimii ta’a. 
Oromiyaan bosona, laggeen, haroowwan heddu qabdi.
Kanaanis naannoo qabeenya uumamaan dureettiiti yoo jedhamtee waamamte itti hinguddatu. 
Qabeenyota uumamaa kana keessaa haroowwan kanneen akka Bishooftuu, Ziwaay, Laangaanoo, Abijaataafi Shaalaa maqaa dhahuun ni danda’ama. 
Haroowwan kana keessaa Haroon Wancii ishii tokko.
Haroon Wancii kan argamtu aanaa Wancii, Godina Shawaa Kibba Dhihaa keessatti yoo ta’u, kallattiin ishii magaalaa Walisoorraa gara kaabaatti, magaalaa Amboo irraa ammoo gara kibbaatti. 
Tulluuwwaniifi gaarreen dhohinsa lafaa yeroo tokko ta’een kan uumamani.
Haroon Wanciis bara dheeraa dura dhohiinsa marmacaata lafa keessatin uumamte. 
Haroon kun gaarreen kan marfamte yeroo ta’u, karaalee bahaafi kibbaa gaara Gooroo jedhamu, karaa dhihaatiin gaara Kallaa jedhamu, karaa kibbaatiin ammoo gaara Gu’ee jedhamu, kan waan dhagaa soqanii akka utubaatti dhaaban fakkaatutu marseera. 
Kanaafuu,haroon Wancii garba gabatee keessatti kuufamte fakkaatti.
Gaarri Gooroo jedhamu osoo walirraa hincitiin roga rogaan waan haroo kana baay’inaan marsee jiruuf namni uumama Wancii ajaa’ibsiifachuu barbaade Gooroo irratti ba’ee daangaadhaa hamma daangaatti ilaaluu danda’a. 
Gooroo yaabbatanii Wancii yoo of jalatti ilaalan halluu cuquliisaa diriirsanii waan hurufa keessa afan namatti fakkaata. 
Manneen otoo aarri keessaa ol bulluquufi warqeen(qooccoon) miila Gooroo jala xiyyoo Calalaqaatti oonja’ee jiru ammoo waan halluun magariisni halluu cuquliisaaf harka ogeessaatiin dibame fakkeessa. 
Gaarreen sadan Haroo Wancii marsanii jiran mukeetii qamaxxee, gaattiraa, heexoo, soolee, mi’eessa jedhamaniif kkfniin kan aguugamani.
Gaarreen haroo wanciitti marsan waan ishiif gumaachaniifii qabu.
Burqituuwwan kiilolee fakkaatan bitaafi mirgaan gara isheetti xuruursu. 
Kun ammoo nama Gooroorra dhaabbatee qileetti Wancii gadi ilaalu waan hedduutu miira isaa hooksee “Anaan daawwadhu!...Anaan daawwadhu!...” jedhee ofiitti sossoba. 
Fakkeenyaaf, walakkaa haroo kanaatti araddaa karaa hundaan bishaaniin marfamee mukeetiin guddaan irra dhaabatantu jira. 
Hunda caalaa kan nama ajaa’ibsiisu ammoo gaattiraawwan dur dur ennaa lafti sababii marmacaata lafa keessaatiin dhohee garbi irra garagalu goodaa bishaaniirra turan har’allee gufuuwwan isaanii baay’inaan bishaan keessa dhadhaabatanii argamuu isaaniiti.
Namni tokko gara araddaa walakkaa haroo Wanciitti ceehuu yoo barbaade yabala qabaachuun isaa dirqama. Kanaafuu, abban warraa marti yabala ofii ofii isaa qaba. 
Ennaa Gooroorra bahanii gad ilaalan, yabalaawwan Haroo Wancii keessa munyuuqan waan daakiyyeen bishaan irra asiif achi daakaa burraaqxu fakkata. 
Namni akka jiraattota biyya sanaatti lafa hallayyaa qabu irra deemuu hinbeekne gara Haroo Wanciitti gadi bu’uu kan danda’u karaa daandii gaara Kallaa jedhamurraa gad fulla’u qofa. 
Haroo Wanciitti uumamani nama bohaarsan hedduudha. 
Tokko ilaalanii, dhagahanii osoo hinquufiin inni biroon nama qolata. 
Fakkenyaaf, ennaa gara gandoota xiyyoo bishaanii jiran keessa seenan kannisni daraaraa qamaxee xuuxee xuuxee jigii isaatti huursaa debi’u faaruudhaan waan keessumaa simatu fakkaata. 
Namoota naannoo Haroo Wancii jiraatan biratti kanniisa horsiisuun baay’ee beekamaadha.
Osoo dhuma Haroo Wanciifi gandoota xiyyoo haroo kanaa jiran ilaalanii hinquufiin amma ijji gara tulluu Gulee kan gama kibbaatiin of boonsee bishaan gadi ilaalutti nama ceeha. 
Tulluu kana jalaan bishaan walgaha jedhamu kan Wancii keessaa maddee daandii isaa isa dheeraa kan Laga Gibeetti isa geessu ittiin calqabutu jira. 
Tulluudhuma Gulee kana duubaan gara kibbaatti ammoo holqa laga horaa jedhamutu argama. 
Holqa horaa keessa yoo dhaabatan samii gaara dhagaa adii holqa kan marsee gidduudhaan mul’atu malee naannoo biraa ija facaasanii arguun hindanda’amu. 
Holqa horaa keessatti bishaan ho’aan bakkedhuma bakkedhaa ol tiifa. 
Bishaan albuudaa Caancoo jedhamus (kan akka bishaan Amboo) bakka hedduudhaa ol finiina. 
Horri beelladoonni dhuganis kan Hora Danqaraa, Hora Dawwalaa jedhamanii beekamantu jiru.
Horri horsiisonni Aanaalee Wancii, Ammayya, Amboo, Xuquriifi Dandii keessa jiraatan bakkee hiixuudhaallee fidaniiti yeroo yeroon looniifi beelladoota biroos hora obaafatu. 
Kana malees, albuudni soogidda fakkaatu, kan Boojjii jedhamee beekamu dirree Holqa Horaatti waan argamuuf namoonni qalqalatti naqatanii hoolotaaf fudhatanii galu.
Karaa biraatiin ammoo fincaa’aan xinnaan kan Dawwalaa jedhamu kan dhagaa keessaa gadi furunxaa’u Holqa Horaa keessatti argama. 
Daawwalaan kun akka malee danfa waan ta’eef ho’i isaa gamatti nama simata. 
Namoonni baay’een qaama isaanii bishaan ho’aa kana rukuchiisaniiti dhibee gara garaa irraa fooyya’u.
Haroon akkanatti uumama nama dinqisiisu qabdu kun garuu kan dagatamte jechuun nidnda’ama. 
Osoo itti fayyadamanii karaa hoteelaafi tuurizimii, karaa hormaata qurxummii, karaa caancoo qaruuraatti guutanii gurguruufi karaa adda addaa sakatta’uutiin bu’aa argachuun akka danda’amu beekamaadha.
Kanaafuu, qabeenya uumamaa kana kunuunsanii haala gaariin itti fayyadamuun barbaachisaadha. 

Dhalli namaa walitti dhufeenya tasa dhaabuu hindanda’u. 
Tarii namni tokko ykn lama qofaa jiraachuu danda’a. 
Namni hundi garuu qofa qofaa jiraachuu hindanda’u-walbarbaada jechuudha. 
Sababawwan dhalli namaa akka hawaasummaa uumu godhan keessaa inni tokko isa kana. 
Adeemsa hawaasummaan jiraatu kanatti ammoo akkuma wal fayyaduun jiru walitti darbuun, walitti bu’uun akkasumas walmiidhuun hindhibu. 
Miidhaan, walitti bu’insi akka xiqaatuuf ammoo hawaasni seera gara garaa niqabaata.
Fakkeenyaaf, aadaa Oromoo keessatti, namni yakka hojjete balleessaa isaatiin adabama. 
Namni seeraan alatti lubbuu namaa dabarse yoo beekaa ajjeese du’aan adabama; yoo otoo hinbeekiin ajjeese garuu gumaa baasa. 
Aadaa Oromoo keessatti akkaataan namni nama ajjeese ittiin adabamuufi gumaa baasu adeemsa mataa ofii qaba.
Sirna Gadaa keessatti namni beekaa lubbuu nama biroo dabarse du’aan kan adabamu ta’ullee, erga Sirni Gadaa dadhabee as adabbiin kun hojiirra waan oolaa jiru hinfakkaatu. 
Haata’u malee, gumaan ammallee hojiirra oolaa jira.
Namni dogoggoraan nama ajjeese tokko akka aadaa Oromootti akkuma nama ajjeesuu isaa beekeen maatii isaa akka baqatan godhee ofii isaatii “Harki na xuraa’eera” jechuun deemee abbaa Bokkuutti harka isaa kennata. 
Abban Bokkuus namicha harka kennate sana yoo Waatni jiraate mana Waataatti, yoo Waatni jiraachuudhaa baate, mana Jilaatti galchee dhokseeti firri nama du’ee reeffa akka awwaallatu itti hima. 
Warri namni jalaa du’ees haalaan dubbicha waan beekaniif reeffa niawwaallatu.
Namichi nama ajjeese kun hanga qee’een isaa onutti, hanga bultiin isaa badutti dhokatee tureeti ajaja abbaa Bokkuutiin jaarsa filatee gumaa baasuuf sagada jalqaba. 
Saganni kan godhamus, dura Abbaan Bokkuu baheeti maallimni dhukoo(ukoo) hidhatee, jilli waanjoo baatee, durbi duudaan buqqee duudaa baatteeti, fardatti cancalli kaahameeti jaarsoliin sagalee sagadaa dhageessisaa gama warra du’eetti garagalanii ciisu. 
Guyyaa muraasaaf namnuu isaanitti hindubbatu. 
Gaafa guyyaa torbaffaa warra sagadan “Maali nu tuffatanii maaliif nu duraa diddu?” jedhaniiti dallansuun dubbatu. 
Abban Bokkuus, “Maalimni ukoo keewwatee, fardi cancalaan dhaabataa, jila waanjoo baatu gatiittiin cabee, durbi duudaan ni ijaajjiti, maaloo maallimicha irraas ukoo naa hiikaatii gadi naa teessisaa, fardas margaan naa gahaa, jila irraas waanjoo naa buusaa,” jedhee gaafata.
Warri firri jalaa du’es waan Abbaan Bokkuu gaafate guutaniiti “Maaliif nutti saafu?” jedhanii Abbaa Bokkuu gaafatu. 
Innis “Jaarsaan naa gahaa,” jedheeti deebisa. 
Kana booda gama lamaaniinuu jaarsolii waltajjii taa’anii araara dubbatan lakkaawwataniiti beellama qabatu.
Gaafa beellamaa jaarsi karaa lamaanuu yommuu walgahu hundumaa durseeti gatiin warri namni jalaa du’e gaggeessaa namichaatiif baase akka kaffalamu murteessa. 
Namichi ajjeeses mana isaa kan cufamee ture banatee qee’eesaatti deebi’ee lammii isaa akka gumaa kadhatu murtii dabarsaniiti gumaan yoom akka kaffalamu beellama qabatanii walbiraa galu.
Namichi namni harkatti darbe sibiilaan harka isaa hidhateeti olii gadi deemee “Gumaatu natti gale naa hirphaa,” jedhee lammii isaa kadhata. 
Yommuu kadhataa oolu halkan bakkuma itti dhihetti bula. 
Amma gumaa baasutti mana bulus ta’e mana guyyaa seenu diinqatti ol hindarbu, meeshaa fayyaatti hinnyaatu, kursii fayyaarra hintaa’u, sireerra hinrafu. 
Kana malees, mataa hindhiqatu, qeensa hinqoratu , wayaa hinmiiccatu.
Gaafa hirpha guurratee waliin gahe jaarsolii duraan beellama qabatan beeksisee akka isa falan godha. 
Faluu jechuun akkaataa namni tokko balleessaa hojjete irraa qulqillaa’u. 
Kan booda namichi nama ajjeese loon shan(raada tokko, jibicha sadiifi dullacha tokko) qopheessa. 
Loon shan kana keessaa raada tokko bakkeetti ari’u. 
Raadattii deegaatu fudhata. 
Jibicha tokko ammoo niqalu. 
Kan qalu warri namni jalaa du’e. 
Ennaa jarri qalan namichi inni ajjeese, akka isaan arganii itti hin rifanneef jecha gonfoo mataatti keewwatee gaafa jibicha qalamuu qabaaf.
Akkuma morma jibichaa gora’aniin, namichi nama ajjeese gara lagaa deema.
Erga gaafa harki isaa xuraa’eetii waan qaama isaafi wayaa isaa hinmiiccanneef, waan qeensa hinqoranneef, guugni(ogeessi) rifeensa mataarraa haada, qaamas dhiqeefii qeensallee irraa qora. 
Namichi wayyaa haaraa jijjiirratee namootatti makama.
Warri namni jalaa du’e hirpha inni ajjeesee lammii kadhatee fide, farda tokkoofi jibicha lamaan hafan keessaa isa tokko fudhatee gala. 
Warri ajjeese ammoo jibicha isa hafe fudhatee gala. 
Farda aantee gumaa nyaatetu yaabbata. 
Qarshii garuu lammii namicha du’eetu hirmaata.
Kanaan booda, warri ajjeese fira namicha du’eetti jaarsa erganii waamu. 
Warri namni jalaa du’es nidhufu. 
Loon shanan keessaa dullachi hafe sun akka qalamu dhihaata. 
Osoo dullachi hinqalamiin buqqee(wullee) duudaa fidaniiti uru. 
Warri gama lamaanuu buqqee unaniiti “Hadhaahaan baate,” jedhu. 
Bishaan qulqulluus fidanii unaniiti” Walitti mi’oofne,” jedhu. 
Sana booda dullacha sa’aa sana dhaabaniiti akka wal hinilaalle garanaafi garasiin uffata dhiisanii daheessu. 
Garaa dullacha sanaa jalaanis harka walqabataniiti waleebbisanii walgadhiisu. 
Dullachi sa’aa sunis niqalama. Sanaan mayeessa mar’imaan dullachaa baasaniitu lafa kaa’u. 
Foon isaa nikochisu. 
Warri gama lachanuu foon isa kochifame barruu harkaatti guuttatanii taa’u. 
Warri ajjeese dirriba bitee fideetu gareen karaa lamaanuu walcinaa taa’anii gonfatu. 
Foon barruu harkaa guuttatan sanas dirriba waliin gonfataniitu harka waliirraa nyaatu. 
Dirribni isaan waliin uffatan kan warra firri jalaa du’ee ta’a. 
Bariituu isaa mar’imaan dullachaa kan lafa kaa’anii turan fidaniiti isa keessaan harka walqabatu. 
“Mar’iman taane; walitti deebine.”  jedhanii waleebbisu. Sana booda mana walii dhaqaniiti jibichoota gaafa duraa addan hiratani galan walii qalanii wajjin nyaatu. 
Faloon baate, jarri fira ta’an, mana walii lagachuu fi harka walii lagachuun hinjiru jechuudha.

Namni tokko yeroo tokko pireezidaantii biyya tokkorraa erga badhaasa fudhateen booda, “Mootummaan ijaan arge! Mootummaan ijaan arge!” jedhee sagalee ol fuudhee waltajjichumarratti iyye. 
Mootummaan ijaan argamaa? 
Namoonni tokko tokko mootummaa jechuun pireezidaantii, mootii, ykn dura taa’aa biyyaadha jedhanii yaadu. 
Kana malees, mootummaan qaama gararraa taa’ee of jalatti uummata to’achuuf Waaqayyo irraa imaanaan itti kennamee kan muudame waan inni jedhe dhugaa; waan inni godhe sirrii warren see’an baay’eedha. 
Jarreen kun garuu hubannoo dogoggoraati.
Mootummaa jechuun sirna ittiin bulmaataati.
Sirni mootummaa kun bakka lamatti qoodama. 
Isaanis, tokko, nagaa uummataa, mirga namootaa, hariiroo namoota idduu jiru hojiirra oolchuuf dhiibbaa aadaa akka meeshaatti kan fayyadamu.
Inni lammataa, caasaa hammayyaa seeraafi heera tumame raawwachiisuuf adaabbii murtaa’ee barreeffamaan lafa taa’etti kan gargaaramu. 
Barreeffamni kun sirna isa lammaffaarratti xiyyeeffata.
Mootummaan akaakuu sadii qaba jedhameeti amanama. 
Tokko mootummaa mootii tokko qofaatiin aangoo waan hunda sirreessuu walitti qabee of harkatti galchu (“monarchy”) jedhama. 
Inni lammaffaan, mootummaa bittaa namoota muraasaati(“aristochyracy”). 
Inni sadaffaan, mootummaa bulchiinsa bakka bu’oota uummataa(“democratic”) jedhamu. 
Akaakuuwwan mootummaa sadan kun gabaabummatti mootummaa diimokiraatawaafi diimokiraatawaa kan hintaane jedhamanii bakka lamatti qoodamuu nidanda’u. 
Ija kanaan kanneen armaan olitti jalqabarratti dhufan lamaan mootummaawwan diimokiraatawaa hintaane jechuudha.
Mootummaan kamiyyuu yeroo dhaabbatu bu’uuraalee uummanni jireenya isaarratti hundeesse, tokkummaafi birmadummaa isaa diina alaarraa tiksuuf, nageenya fooyya’inaafi guddina jireenya uummataa faaraan gaggeessuuf, qunnamtii uummanni of keessatti waliin qabu, mirgaafi dirqama wajjin seeraan murteessee bulchuuf itti gaafatama fudhateeti jedhameeti amanama. 
kana fiixaan baasuufi, akka qeeqxonni siyaasaa eeranitti, qaamolee gurguddaa sadiitu jira. 
Isaanis, seertumaa, seerhiikaafi seera raawwachiisaadha.
Akka hayyoonni kun jedhanitti qaamni mootummaa inni seertumaan paarlaamaa guutuu biyyaa yookaan mana mareeti. 
Paarlaamaan yookiin manni maree kun gumii bakka bu’oota uummataati. 
Gumiin kun caasaa mootummaa keessatti qaama olaanaadha. 
Gumiin kun seera tuma. 
Seerri qaamni kun baasu qabbantii, nagaa, dagaagina misoomaafi fooyya’insa jireenya uummata bakka isa buufatuuf kan tolu.Akkasumas warra bulchiinsaafi seera eegsisu irratti bobba’an kan to’atu ta’a. 
Qaamni kun akka irraa eegamutti imaanaa uummataa kan bakkaan ga’u garuu mootummaa diimokiraatawaa ta’e keessatti.
Qaamni mootummaa inni seerhiikaa jedhamu ammoo aangoo qabeeyyii seera tumamerratti hundaa’anii murtii kennufi seera qorachuurratti bobba’an hunda kan of keessatti haammatu. Fakkeenyaafi abbaan seeraafi abban alangaa warra seera hiikani.
Warri kun murtii dabarsuu malee murtii hojiirra oolchuu hin danda’ani.
Kun itti gaafatamma qaama seera raawwachiisuu kan akka poolisiifi warra bulchiinsarratti bobba’aniiti. 
Qaamni mootummaa kan seera raawwachiisaa jedhamee beekamu hojii mootummaa fiixaan baasuuf itti gaafatama guddaa qaba jedhamee amanama. 
Dalgaawwan qaama kanaas nagaa uummata eeguu, seeraafi heera duukaa bu’ee raawwachiisuufi murtiiwwan seerhiiktotaan darban hunda hojiirra oolchuudha.
Mootummaan ijaarsa yookaan sirna ittiin bulmaataa kan namootaan uumamu haata’u malee mootummaa uummataafi mootummaa kan uummataa hintaane.
Mootummaan uummataa mootummaa dimokiraatawaadha. 
Mootummaa dimokiraatawaan dorgommii walaba ta’een uummanni bakka bu’oota isaa filatee akka isa bulchaniif aangoo imaanaadhaan itti kenne uummanni gaafa barbaade ammoo deebisee harkaa fudhata. 
Mootummaa dimokiraatawaa harkaan dhaabe uummanni buqqisuu, fooyyessuufi jijjiiruu nidanda’a. 
Seerri mootummaan kun tumus kan fedhii uummataarraa madduufi kan uummanni qooda keessatti fudhatu.
Aangoon uummata diimokiraatawaa ta’e kan maddu uummatarraa waan ta’eef, mootummaan uummataa gadi malee uummataa ol miti.
Mootummaan akkanaa seera tumeef kan bulu waan ta’eef olaantummaan seeraa sirna kana keessatti kan mirkanaa’e.
Aangoo qabeeyyonni seeraa gaditti bulu.  
Mootummaan diimokraatawaa aangoo kan qabatus kan gadi dhiisus karaa nagaani. 
Kanaaf mootummaan dimokiraatawaa mootummaa uummataa jedhama.
Mootummaan kan uummataa hintaane ammoo mootummaa sirna bittaarratii hundaa’e. 
Mootummaan sirna bittaa kan aangoorratti bahus, kan aangooraa bu’us humnaani. 
Kana waan ta’eef mootummaan sirna bittaa tooftaa ittiin aangoorra bulu mijeeffachuuf malee fedhii uummataaf dhimma hinqabu.
Mootummaan akkasii uummata kan bulchu dhiitee sodaachiseeti. 
Mootummaan sirna bitta qabeenya biyyattii gara caalu kan oolchu humna waraanaafi humna basaasaa ittiin of eegu ijaaruuni. 
Mootummaa kana biratti yaanni uummataa fudhatama hinqabu. 
Mootummaan kun seera tumuuf waan aangoo-qabeeyyiin caasaa mootummaa keessa jiran waan hinbitamneef olaantummaa seeraa hinkabaju. 
Kanarraa kan ka’e, uummata birattis fudhatamaafi kabaja hinqabu.
Mootummaan akkanaa fincila uummanni irratti kaasuun yeroodhaan booda burkutaa’uun isaa waan hinoolle haata’u malee guddina biyyaa baay’ee boodatti hambisuu danda’a. 

Uummanni afaan tokko dubbatu baay’inarraa kan ka’e bakka garagaraatti bobba’uu nidanda’a. 
Bakka bobba’ee jiru sanatti afaanuma tokko keessaatti adeemsa yeroo keessa looga gara garaa uumuu nidanda’a. 
Akka Tamsgeen Nagaasaa(1990:107), barruu waaltina Afaan Oromoo, Wiirtuu irratti ibsetti, loogni sadarkaa sagalee, sadarkaa dhamjechaa(latii)fi sadarkaa jechaatti mul’achuu nidanda’a.
Fakkeenyaaf, sadarkaa sagaleetti, akka qorannoo barruu armaan olitti eerameetti, jecha dhufe/’ufe jedhu fudhannee ilaaluun nidanda’ama. 
Jecha kana keessatti, ragaan inni jalqabaa loogawwan baay’ee keessatti /dh/ yoo ta’u looga tokko tokko keessatti ammoo /’/ ta’ee argina. Sadarkaa jechaatti ammoo,jechi farda jedhu yeroo danaa’u bakka gara garaatti dhamjechoota hirkatoo gara garaa kanneen akka {–oo, -een}, maxxanfachuu danda’a. 
Kana jechuun, bakka tokko tokkotti faradoo, bakka birootti ammoo fardeen jedhamuu danda’a jechuudha. 
Sadarkaa jechaattis adda addummaan loogaa kun mul’achuu danda’a. 
Fakkeenyaaf, jechoonni armaan gadii waan tokko ibsu.
handarii waraabessa.
gugee wareebessa.
bullaallaa halaala.
makodiii hobolaa.
waanee majaa.
saphaliisa waraboo.
Jechoonni  armaan olii kunneen waanuma tokko bakka bu’u. 
Jahaan isaaniiyuu fayyadamuun hedduu rakkisaadha.
Ragaalee ibsamaniif kkf irraa kan ka’e, loogni naannoo tokkotti dubbatamu bakka biraatti haaraa nita’a. 
Yeroo afaanichi afaan barnootaa, afaan hojii,afaan sabquunnamtii ta’utti loogawwan sadarkaa gara garaati dhufan hundatti fayyadamuun waliigalteerratti dhiibbaa fida. 
Fakkeenyaaf, “Tisiisni fayyaa namaafbadaadha” himni jedhukitaaba barnootaa tokko keessatti barreeffamee argame, Wallaggatti nama naasisa.
Sababni isaa jechi “badaa’ jedhu achitti eeyyentaa, gaarii hiika jedhu qabaachuu waan danda’uuf. 
Tisiisni ammoo garummaa hinqabdu. 
Gara Baha Oromiyaatti garuu “gadhee’ jechuudha.
Kun egaa wal hubatanii qajeeltootti barachuufis ta’ee hojii gaggeessuuf kolfuu yookiin walitti bu’insa uuma. 
Rakkoo kana hiikuuf ulaagaan jiru afaan sana waaltessuudha.
Waaltessuun hojii salphaa miti. 
Hundumtuu gara kan ofii ofii isaatti harkifachuu danda’a. 
Suni ammoo garaa garummaa bal’isa malee tokkummaa hinfidu.
Kanaafuu, hayyichi Hudson(1980:23) kitaaba isaa “Socio-Linguistics” jedhamu keessaatti, guddina afaanii keessatti hawaasni ta’e jedhee (beekaa) tarkaanfii rakkoo akkasiirratti yoo fudhate akka sirraa’u ibsa. 
Kana jechuun hawaasni tokko tarkaanfii ifatti mul’atu yoo fudhate afaan waaltawa jechuudha. 
Haala kanaan sabni tokko looga hojiif danqaa ta’e dhabamsiisa. 
Kana jechuun garee hawaasaa sana keessaa loogni sun nidhabama jechuu osoo hinta’iin looga
isaatiin garee isaa wajjin walii galaa isa waaltinaa’een ammoo saba isaa waliin walii gala jechuudhaafi.
Afaan akka waalta’uuf ammoo hayyoonni qooda guddaa qabu. 
Afaan tokko waaltessuuf hayyoonni caasaa afaanichaa qoratanii ifaa ifatti beekuu qabu.
Ulaagaaleen hojii isaanii kana ittiin gamagaman lafa kaawwachuun ammoo dirqama isaaniiti. 
Afaan waalta’us ulaagicha keessa darbee sirraa’uu qaba.
Ulaagaan inni tokko looga waltinaa filuudha. Loogni filatamu ammoo kan hunda hammatu yookiin namoota hedduu biratti kan beekamu, caalaatti guddina kan ariifachiisuufi caalaatti looga adda addaa kan walitti makate ta’uu qaba. 
Ulaagaan inni lammataa sirneessuudha. 
Looga filatame sana lafa qabsiisuuf, galmee jechootaa, barruulee qormaataa qopheessuun ijaaruun barbaachissadha. 
Loogni haala kanaan filatame barreessuurratti itti tajaajilama. 
Ulaagaan itti aanu harbaqeessuudha. 
Kun looga filatame sana hunda kanneen akka mana barumsaa, mana murtii, barreeffamoota og-barruu, qorumsa, sabqunnamtiiwwan, hojii kkf. 
keessatti akka tajaajilu gochuudha.
Inni arafaffaan, fudhatama qabaachisuudha. 
Afaan waalta’e, saba afaan sana dubbatuun fudhatamuu qaba.
Afaan biyyi ittiin walii galu taanaan akka meeshaa cimaatti nama walitti fida; tokkummaa fida; waliigala goobsa. 
Humna tokko taasisa. 
Inni shanaffaan, karooraan hirmaannaa hayyootaa keessumattuu hayyoota afaanii murteessaadha. 
Seera afaanichaa ifa baasanii barumsaafi hojii adda addaaf tolchuu qabu. 
Kanuma ilaalchisee mata-duree “Diglossia” jedhu jalatti kitaabni “The Linguistics Encyclopedia” (1995:99) jedhamu “…
sabni, haalli afaan waalta’e isa feesisu yeroo dhalatu… yeroo kana afaan karoorsuun calqabama. 
Kunis unka tokko dhiisanii kan biroo filachuu fida,” jedha. 
Kanarraa kaanee haala keessa darbine yoo ilaalle, Afaan Oromoo harka caaluun rakkina kana keessa darbeera. 
Maqaaleen ji’aa, torbaniifi tibbaa
waalteffamanii karaa tokko tajaajilaa jiru Wiirtuu( Caamsaa, 1995:63-69) ilaali.
Kaayyoo waalteessu fiixaan baasuuf kitaabni adda addaa bal’inaan harka namaa galaa jiru. 
Kunis bu’aa guddaadha. 
Barreeffamnis karaa tokkoon deemuun guddina afaanichaa ariifachiisa. 
Kunis haala gaariidhaan wal qabachaa jira. 
Waluma duraan qorannoo cimina qabuun akkuma looga jechaa loogni barreessuu isaas, tokko ta’uu qaba. 
Kanas fiixaan baasuuf barruuleen Wiirtuu (Caamsa, 1996:6) jedhamtu qormaata Afaan Oromoorratti godhamaa jiran beeksisuufi Afaan Oromoo waaltessuurratti akka xiyyeeffatte ibsiti.
Barruuleen akkanaa qormaata irratti yoo hundaa’e, yoo beektota muuxannoofi dandeettii qabaniin qophaa’e bu’aa qaba. 
Xiyyeeffannaan Wiirtuu waaltina afaan Oromooti. 
Kaayyoodhaan karooraan barreeffama waalteessuun,
dammaqinaan duukaa bu’uun waan dagatamu miti. 
Afaan qorachaa ittiin hojjechaa guddisuun barbaachisaadha. 
Yoos kan hafe guutuu danda’a.

Namni beellada amala hawaasummaa qabudha. 
Amala isaa kanatu waliin jireenya cimsa. 
Kanaarraan kan ka’e biyyi namni tokko qofaan keessa jiraatu hin jiru. 
Biyya dhiisii, mana namni tokko qofti keessa jiraatu argachuun  rakkisaadha. 
Gaddi, gammachuun, daboon, daadoofi wkf hirmaannaa namootaa barbaadu. 
Hawaasni yoo mammaaku, “ Namni namaaf qoricha; mukni tokko ni’aarti moo nibobaati? Kirriin wal-qabattee arba hiiti,” jechuun  barbaachisummaa jireenyaa gamtaa calaqqisiisa.
Baay’inni namoota lafarra jiraatanii biliyoona jahaa olitti tilmaamama. 
Kunis, kanneen baadiyaafi magaalaa jiraatan hammata. 
Namoonni bakka adda addaa jiraatan kun ga’umsa sammuufi ogummaa haaraa kan bineensotarraa adda taasisu qabu. 
Kanaanis, yaaduufi hojjechuun naannoo isaanii akka isaaniif tolutti mijeeffatu. 
Fakkeenyaaf, dhagaa walitti buusuun abidda kalaquu, uffata dha’uu, dawoo ijaaruun qorra, roobaafi aduu ofirraa ittisu.
Milkaa’ina hojii kanaatiifis wantoota naannoo isaaniitti argaman, kanneen akka dhagaa, mukaafi biyyoorraa meeshaalee adda addaa tolchuun fayyadamuun gara bu’aa saayinsiifi teeknooloojiitti dhimma ba’uutti ce’an. 
Bu’aa kanaan, naannoo isaaniirra darbanii ji’arra qubachuu, tulluuwwan dhedheeroorra ba’uun, garaa galaanaa jalas qaxxaamuran. 
Kana nama malee bineensonni hindanda’an. 
Bineensi tokko tokko garuu nama akkeessuu danda’u. Dhagaadhaan ija mukaa cabsanii nyaatu; mukaan ija isaa harcaafatu. 
Haata’u malee, carraaqqiin isaanii dandeettii cimaafi qorannoo wal-xaxaa waan gaafatu miti. 
Bu’uurri isaaniis kan labataaf darbu miti-achumeedha. 
Jijjiiramaafi fooyya’iinsaaf qophaa’oo miti jechuudha. 
Baalaafi ija mukaa funaanuun kan namni qopheesse saamuu, butanii kaachuu malee ofii hinqopheessatan. 
Lubbu–qabeeyyiin kun rifeensa qorraafi aduu ittiin dandammatan uumamaan badhaafamanii jiru.
Gama biraatiin, bineeldonni akka saree, adurreefi waraabessaa ija alkaniin argu qabu. 
Dandeettii kanaanis wantoota dukkana keessaa addaan baafatu. 
Saroonni fuunfachuun ga’umsa waan qabaniif, yoo leenjifaman akka xirinyaachootti tajaajiluu danda’u. 
Simbirroonni ammoo, alaala deemuun osoo hindagatiin bakkichatti deebi’u. 
Kanneen akka joobiraafaas alaalatti arguuf ga’umsa qabu. 
Kanniisni, daamuun, boombiifi bookeen waan mi’aawaa hojjechuuf beekumsa qabu. 
Kana mara uumamaan gonfatan. 
Beekumsi kun garuu kan fooyya’aafi jijjiiramaa deemu miti.
Namoonni badhaasa uumamaan argatanirraa ka’uun dhawaata fooyya’iinsaafi jijjiirama argamsiisaa har’a ga’an. 
Akka yaaxxinni tokkoo tokko ibsanitti adeemsa tirataa (Evolution process) keessa namni miilla afuriin deemuun isaa hafee, harki deemsarraa bilisa ta’uun waa cabsuufi waa cobsuu eegale. 
Sammuunis yaadee solloqa (cave) keessa jiraachuura muka muree dhagaa guuree mana ijaaruu, facaasee biqilafachuu walfuudhee baay’achuu eegale. 
Kana malees, wantoota uumamaan jiranirraa dhibee isaatiif dawaa soquu, beekumsa argachuufi rakkoo furuuf qorannoo geggeessuu itti fufe. 
Kan namni ittiin bineensotarraa adda ta’e inni biraan, dandeettii afaan baruufi itti fayyadamuu qabaachuu isaati. 
Akka hayyoota xinqooqa sammuutti ( psycholinguists) afaan baruuf kan tajaajilu bakki murtaa’an tokko sammuu dhala namaa keessa jira. 
Innis, kan lubbu-qabeeyyii biroorra niyabbata. 
Kutaa sammuu kanatu dubbachuufi hubachuuf gargaara. 
Bu’uuruma kanaan, muuxannoowwan darban isa har’aa, kan har’aa isa boruun wal-qabsiisuun jijjiiramaa, fooyya’aa guddina naannichaatiif gumaachama. 
Bineensonni garuu kan ta’ee darbe hin yaadatan; kan ta’uuf jiruu hintilmaaman-kan har’aa boruuf hin suuqqatan. 
Bakki addummaa namaafi bineensotaa inni guddaanis kanuma.
Dimshaashumatti, namni dandeettii yaaduu, afaan baruufi itti fayyadamuu akkasumas, muuxannoofi beekumsa natoo kan jijjiiramaafi guddina naannoo isaatiif oolan kuufachuun dhalootaaf dabarsaa deema. 
Bineensonni garuu jijjiirama ofiifi naannoo isaaniitiif gumaachi isaan taasisan hin jiru. 
Kun ammoo, adda addummaan yeroo ammaa agarru namaafi bineensa gidduutti akka uumamu taasisee jira.

Arbi tokko osoo karaa deemaa jiruu, qilee garba qabu tokko argee waan dheeboteef, bishaanicha dhuguu kajeele. 
Qilicha gad ilaalaa qarqara isaarra gangalachuu eegale. 
Osuma jedhuu qilicha keessatti lafa dha’ee dheebuu isaa ba’uu itti fufe. 
Isaa galaanicha keessaa dorrottaa’ee ciisuu, waraabeyyiin baay’ee beela’an afur itti dufan. 
Jara keessaa inni tokko, “ Asumaa gad utaallee arbicharratti kufnee nyaanna,” jedheen. 
Inni lammaffaan ammoo, ‘Qilicha keessaa karaa kam yaana?” jechuun gaafate. 
Waraabessi inni sadaffaan yoo deebisuuf, ”Kan nyaannu arba; kan dhugnu garba; maal barbaacha yaana ?” jedheen. 
Kan afraffaa ammoo, “Arbis nidhuma ; garbis nigu’a; waan hiree keenyaa baadheerra yaanee 
corachuu wayya malee arba ilaallee qileetti dhumuu hinqabnu,” jedheen.
Waraabeyyiin warri duraa sadan waan inni afraffaan itti hime kana didanii arba nyaachuuf murteessan . 
Inni garuu ammallee irra deebi’ee. 
“ Waa dhaqaa malee waa gala Waaqatu beeka; lakkii isinitti haahafuu; wanti hindhumne hinjiru: lama tokko nyaata; tokko tokko nyaata; kan hafe allaattiitu nyaata,” jedhee waan ta’uuf jiru raaguun itti hime . 
Isaan garuu kana hubachuu hindandeenye. 
Kanuma har’aa ilaalanii arba nyaachuuf qilee bu’an. 
Inni afuraffaan biraa deemee hanga turu turee deebi’ee waan isaan ta’an ilaaluuf yoo dhufu, arbicha nyaatanii fixuu ga’anii jiru. 
Garbichis gu’uu gahee jira. 
Kana mara ilaalee garaa isaatti, “Hima diddu, du’a hindiddu? jechaa biraa deeme.
Xiqqoo turee yoo deebi’u, arbas garbas fixanii isaanii wallolaa jiru argee biraa kute. 
Ammas xiqqoo turee yoo deebi’u, waraabessi tokko hinjiru. 
Achumaan itti lallabee “ Attaam jirtan ?” jedheen. 
Isaaniis, “ Arbis dhumee, garbis gu’ee, kan ati jette sun ga’ee “ jechuun sagalee gaabbiitiin deebiisaniif. 
Si’a sadaffaa marfatee biraa kute. Gaafa biraa yoo deebi’u, tokko tokko nyaatee, kan hafe allaattiin irra marsaa jira. 
Osuma inni ilaaluu allaattiin guddaan tokko irra qubatee uuruu isaatiin mataa isaa keessa waraane. 
Innis “An duraanuu isin gorse; warri isin hingorsin isin haagorsani kunoo,“ jedhe jedhama

Dhiiraafi dubartii ta’uun adda addummaa uumamaan jirudha. 
Bu’uurri kun mallattoo adda addummaa kana mirkaneessan dhiyeessuun ala wal-caalmaa isaanii hinagarsiisu. 
Lamaanuu guddina hawaasa tokkootiif barbaachisoodha. 
Barbaachisummaan hirmaannaa dhiiraaf dubartii hawaasa hunda biratti wal-qixa hubatamaa jiraa? 
kan jedhu garuu gaaffii bu’uuraati. 
Hawaasa tokko keessatti bakki dubartoonni qaban guddisa maatiirraa eegalee hanga fiixaan ba’iinsaafi fooyya’iinsa dinagdeefi siyaasaatti guddaadha. 
Bakka hundattuu dalagaaleen dubartiin harka keessaa dhabde hinjiru. 
Qooda fudhannaa isaanii malees jijjiiramaafi guddinni hawwamu hinjiru. 
Hojiin qorannoo tokko tokko akka mul’isutti biyyoota Sahaaraa gad jiran keessaa maatiin 
A.	 Gaaffiiwwan kanaan gadiirratti cimdiin mari’achuun dareedhaaf gabaasaa.
	1.	 Fakkii kanaan olitti dhiyaaterraa maal hubattu?
	2.	 Hojiin naannoo keessanitti dubartoonni qofti hojjetan maal fa’i?
	3.	 Hojii dhiirri qofti hojjetu sadii maqaa dha’i
B.	 Jechoonni armaan gaditti dhiyaatan hubannoo keessanitti gufuu
ta’uu malu jechuun barreeffama dubbisuuf deemtan keessaa ba’an.
Dubbisuu keessaniin dura hiika isaaniirratti barsiisaa keessan waliin
mariyadha.
	1.	 Harka keessaa qabaachuu	 2.	 Bobba’uu
	3.	 Tumuu	 4.	 Dhiibbaa
30% ta’an dubartootaan kan hoogganaman yammuu ta’u, bal’inaan hojii qonnaafi horii horsiisuurratti bobba’anii argamu. 
Kunis, ijoollee da’uufi guddisuu cinaatti kan isaan hojjetanidha. 
Midhaan gabaafis ta’ee nyaataaf oomishamaniif itti gaafatamummaa guddaa kan qaban dubartoota. 
Hojii qonnaa adda addaa kanneen akka lafa oomishaa qulqulleessuu, qotuu, biqiltuu dhaabuu, aramuu, tumuu, galchuufi wkf irra caalaa dubartootaan geggeeffamu. 
Hojiiwwan bakka biraatti dhiira qofaan hojjetaman kanneen akka qonnaa kan hojjetan dubartoota yammuu ta’an, dhiira caalaa oomishuu akka danda’an qorannoon biraa ga’amee jira. 
Fakkeenyaaf, Afrikaa gara Lixaatti dubartootaafi dhiirri hojii wal-fakkaaturratti akka bobba’an taasifamee, dubartoonni 7%n caalmaa agarsiisan.
2.	 Haata’u malee, osuma ga’een isaanii guddaa ta’ee jiruu, jireenyi
dubartootaa biyyoota Sahaaraa gad jiran hedduu keessatti kan dhiiraa
waliin wal-bira qabuun yoo ilaalame, gadaanaadha. 
Dhiibbaan kunis,gama hawaasummaa, dinagdee amantiifi barmaatileetiin bal’inaan mul’ata. 
Qabatuma dubartii ta’aniif hawaasa biratti akka gadaanaatti lakkaa’amuu, qabeenyaarratti aboo dhabuufi mirga filatamuun siyaasa keessattiqoodafudhachuudhabuundhiirajalattiakkabulantaasifamanii jiru. 
Dhiibbaa barmaatileefi ilaalcha hawaasaarraa ka’een, carraan dubartootaa dhiiraan kan murtaa’u ta’ee argama. 
Bu’aan beekumsaa fi hojiisaanii akka ifa hinbaanes gaaddidduu dhiiraatu golga. 
Hojiin isaan irratti bobba’uu qabanis warra dhiiraatiin murtaa’ee argama.
Fakkeenyaaf, “Yoo midhaan facaasan callaan gaariin hinargamu,” amantaa jedhuun akka hinfacaafne taasifamu. 
“Mootummaan dubartii karra cufaatti oolchaa,” kan jedhuunis akka isaan siyaasaafi bulchiinsa keessatti hinhirmaanne gufuu ta’anii turan.
3.	 Karaa biraa ammoo, kanneen akka milkii raajachuu, daa’imummaatti heerumuu, dhaqna qabaafi nyaataan hubamuun qaamaa, fayyaafi sammuu jaraarratti dhiibbaan inni qabu laayyoo miti. 
“Mataan manaa abbaa warraa waan ta’eef, maatiin dhiiraan hogganamuu qaba,” kan jedhus dubartoonni jireenya gadaanaa akka geggeessan taasisuurratti shoora guddaa taphatee jira. 
Gama barumsaatiin yoo ilaalle, dubartoonni 80% ol ta’an biyyoota guddachaa jiran keessatti carraa kana hinarganne. 
Carraa kana dhabuun ammoo, akka isaan barnoota ammayyaafi beekumsa natoo wal-simsiisuun jijjiiramaaf hin qophoofne taasisuun gahee isaanii gulantaa olitti daangesse. 
Bakka tokko tokkotti, ilaalcha dhuunfaafi barmaatileerraan kan ka’e “Dubartiin yoo baratte nicaaphanoofti; aadaa balleessiti,” jedhu. 
Bakka biraatti ammoo, “Dubartiin barattee eessa geessi?” kan jedhuun barumsarraa dhorkamaa turan. 
Carraa barachuu kanneen argatan ammoo, sababa hojii mana keessaa, fageenya mana barumsaafi sirna barnootaa fi haala naannoo mana barumsaatiin, akka addaan kutan taasisamaa turan. 
Akka fakkeenyaa cimaatti hojiin ka’u kan warraa dhiiraa yoo ta’u,kan warra dubartii ammoo akka yaraatti ka’a. 
Kun ammoo, caalaatti abdii kutachiisuudhaan manatti deebise.
4.	 Jireenya dubartootaa jijjiiruuf hawwii jirurraa kan ka’e, biyyoota hedduu keessatti wal-qixxummaan dhiiraafi dubartii seeraan yoo tumamellee, dubartoonni wal-qixa qooda fudhachaa hin jiran. 
Muuxannoo yeroo dheeraa qabaniifi amantii “Dubartiin dhiiraaf uumamtee,” jedhuurraa kan ka’e ofiin murtee kennuu, jireenya isaanii akka fedhii isaaniitti geggeessuun bal’inaan hinmul’atu. 
Mirgi dubartootaa gaaffii mirga dhala namaa ta’ee fudhatama argachaa deemullee haalaafi caasaan baroota dheeraaf diriire hojiirra oolmaa isaatti gufuu ta’anii turan.
5.	 Yeroo ammaa kana garuu, biyya keenyaafi kanneen biroo keessatti mirgi dubartootaa xiyyeeffannoo argachaa dhufee jira. 
Adeemsuma kanaan dubartoonni baay’een ilaalcha duraanii kan daa’ima guddisuufi hojii mana keessaa qofaan daangeffamuu jijjiiruun siyaasa, amantii, barnootaafi dinagdee keessatti qooda fudhachaa dhufan. 
Kun ammoo, mirga isaaniif falmachaa, siyaasni haala mijeessaa dhufuurraa madde. 
Qixa dhiiraa bu’anii filachuufi filatamuu, qabeenyaa irratti abbooma qabaachuu, barnoota keessatti haalaan hirmaachuufi qooda fudhachaa dhufuu dubartootaatiif, haalli qabatamaan biyya keenyaafi addunyaarratti mul’atu ragaadha. 
Wal-qixxummaa koorniyaatti kan gufuu ta’e ilaalchiifi illaanyi jijjiiramaa dhufee jira.
6.	 Walumaa galatti, wal-caalmaa dhiiraafi dubartootaatiif ka’umsa kan ta’e caasaa hawaasaa malee uumamaa miti. 
Wal-caalmaan kun ammoo, qooda fudhannaa dhiiraafi dubatiirratti dhiibbaa gochuun warra dhiiraatiif loogaa ture. 
Haata’u malee, yeroo gabaabaa asitti haalli kun jijjiiramuun hirmaannaan dubartootaa fooyya’aa, biyyoota hedduu keessatti hojiin hubannoo horachiisuu geggeeffamuu eegale.
Dubartoonnis mirga isaanii falmachuu eegalan. 
Kanarraan kan ka’e,siyaasa, dinagdee, amantii fi aadaa keessatti hirmaatan.

Dur dur namoota sadiitu turan jedhama. Namoonni kunis imaltota yoo ta’an hundinuu ogummaa garagaraa qabu. 
Sadan keessaa inni tokko bishaan daakuu danda’a. 
Inni biraan ammoo, qiyyaafatee rasaasaan rukutuu itti beeka. 
Inni sadaffaan ogummaa ximboo rukutuu qaba. Inni duraa daaktuu, inni 2ffaan adamsituufi inni 3ffaan sirbituu jechuudha. 
Sadan isaaniiyyuu akka carraa gaaf tokko waliin karaa deemuu turan. 
Osuma haasa’aa deemanii, intalli bareedina isheetiin achitu hafee hinqabne tokko osoo qarqara bishaaniitti uffata miiccituu argan.
A.	 Gaaffiiwwan kanaan gadiirratti gareedhaan mari’achuun karaa dura bu’aa garee keessanii dareedhaaf gabaasaa.
	1.	 Fakkiin (A- E) irratti mul’atan maal akka agarsiisan tokko tokkoon
ibsaa.
	2.	 Namoonni waan tokkorratti wal-didanii murteedhaaf nama biroo
barbaadan isin mudatanii beekuu?
	3.	 Murteen jaraaf kenname maal akka ta’eefi osoo isin ta’ee maal
akka murteessitan irratti yaada keessan dhiyeessaa.
B.	 Hiika jechootaa ykn gaaleewwanii kanaan gadii tilmaamaa.
	1.	 adamoo	 2. 	 biliq! godhe
	3.	 daneessuu	 4. 	 dhadhaa ibidda bu’e
Intalattiin kuullee ilkaan cabbii tarree galanii baddeessatti suuqaman fakkaatu, kan yeroo seeqqattu onnee nama keessatti baksitu yoo gara isaaniitti garagaltu, wal-ilaalanii wal-wallaalan. 
Rifeensi mataa ishee dugda isheerra dhangala’ee qalbii namaa booji’a. 
Mudhiin ishee kan mootii kanniisatiin adda hinba’u. 
Ijji bungullii bonaa, maddiin ammoo, goraa diimatee alaalatti nama hawwatu fakkaatu. 
Kun marti waliin ta’anii bareedina ishee aduu birraa ganamaatiin wal-dorgomsiisaa naannoo ishee waan biraa fakkeessanii jiru.
Imaltonni sadanis dhaabatanii waa’ee bareedina ishee ajaa’ibsiifachaa,“ Anatu fuudha; anaaf taati,” jechuun wal-mormuu jalqaban. 
Kanuma keessa naachi guddaan tokko bishaan keessaa ol utaalee ishee qabatee bishaanitti gaddeebi’e. 
Jarris naasuun hadoodanii xis,ximbis hinjenne; ija keessa wal- ilaalu eegalan.
Battaluma sanatti inni sirbituun gadda itti dhaga’ame ibsachuuf, ximboo isaa rukutaa boo’uu eegale. 
Naachichis sagaleen ximboo itti tollaan daawwachuuf bishaan keessaa mataa ol baafate. 
Carraa kanatti gargaaramuun adamsituun sun qiyyaafatee naachicha rasaasaan biliq! godhe. 
Battaluma sanatti ammoo, daaktichi utaalee bishaan keessatti lafa dha’uun osoo isheen du’uuf dhidhiitattuu dugda isaatti baatee bakkeetti baase. 
Bakkeetti baatee erga isheen of bartee booda, akka itti lubbuu ishee baraaran itti himan.
Namoonni sadanuu fedhii ishee waan qabaniif, fayyaa ta’uu ishee erga mirkaneeffatanii booda, eenyu akka fuudhurratti mari’achuu eegalan.
Hundinuu fedhii qabaachuufi lubbuu intalattii baraaruuf gumaachuu isaanii himatan. 
Aadaa hawaasa isaanii keessatti abbaan warraa tokko haadha warraa tokkoo ol fuuchuu malee haati warraa tokko abbaa warraa tokkoo oliif hineyyamamu. 
Eenyu haafudhu?


Jechi ‘tuurizimii’ jechoota Laatiiniif Giriik ‘tornare’fi ‘tornos’ jedhamanu  irraa dhufe. 
Jechoonni kunis ‘geengoo’ ykn ‘qabxii giddu galeessaatti marsuu’ jechuudha. 
Jechi ‘geengoo’ jedhu bakka jalqabaafi dhumaa sochii  yookiin adeemsa agarsiisa. 
Kanaafuu, tuurizimiin ‘iddoo tokko irraa iddoo  biraa’ hiika jedhu qaba. 
Akka Dhaabbata Mootummoota Gamtoomanitti tuurizimiin bakka tokkorraa bakka biraatti gaggeessamu karaa sadiin  ta’uu danda’a. 
Inni jalqabaa tuurizimii biyya keessaati . 
Kun daawwannaa namoonni bakkeewwan yookiin iddoowwan adda addaa biyyuma jaraa keessatti argamanu ittiin daawwatanuudha. 
Inni lammaffaan lammiiwwan biyya alagaa biyya keessa jiraachaa jiranu yemmuu daawwannaa gaggeessanuudha. 
Goosni tuurizimii inni saddaffaa ammoo yeroo lammiin biyya tokko biyya biraa daawwatanuudha.
Turistoonni biyya tokkorraa biyya biraatti yookiin achuma biyya jaraa keessatti sababaiiwan adda addaatiif bakka tokko irraa bakka biraa  deemuu danda’u. 
Namoonni kun yoo sa’aatii 24 oliif bashanannaan, fira dubbisuuf, daldaluuf, walgahiif, yaalaaf, amantiif yookiin dhimma kkf bakka deeman turan tuuriistoota jedhamu. 
Haa ta’u malee, yoo namni tokko sa’aatii 24 gadiif bakka biraa deemee turtii godhe tuuriistii hinjedhamu. 
Kun imaltuu jedhama. 
Akka hiika Dhaabbata Mootummoota Gamtoomaniitti, tuuristoonni sa’a 24 hanga ji’a 6 bakka daawwatanu turuu danda’u.
Tuurizimiin sadarkaa addunyaa kan dagaagaa dhufe Lola Addunyaa Lammaffaa booda. 
Kunis kan ta’uu danda’e babal’ina tajaajila daandii lafaafi qilleensaa, bakka ciisichaafi tajaajila nyaataatiin. 
Kana malees, babalinni qunnamtii kan akka bilbilaa, hojii irraa eeyyama boqonnaa argachuu , hundeeffamni dhaabbilee tuurizimii, daawwachistoonni bakka hedduutti argamuun jaraa qooda guddaa taphataniiru. 
Guddina tuurizimii addunyaa keessatti Dhaabbanni Gamtaa Tuuristootaa Addunyaa bara  1924 hundeeffameefi Dhaabbanni Tuurizimii Addunyaa bara 1975tti hundaa’e iddoo guddaa qabu.
Tuurizimin guddina dinagdeefi hawaasummaa keessatti gahee akkamii qaba? 
Namoonni bakkeewwan daawwanaatti argamanu karaa adda addaattiin qindaa’uun madda galii uumanii jireenya jaraa fooyyeeffachuu  danda’u . 
Bakka qonnaan, industiriifi hojiin daldalaa hinbabal’annetti hojiin tuurizimii kutaalee dinagdee armaan olii walitti qindeessuu yookiin bakka bu’uu danda’a. 
Industiriiwwan xixiqqaafi giddu-galeessaa akkasumas interpiraayizoota ogummaatiif haala gaarii uumuun hojii isaanii jajjabeessa.

Ardaan jilaa lafa woyyuu Oromoon hoodatuufi safeeffatu, wiirtuu siyaas-dinagdee, hawaasummaafi amantii Oromooti. 
Irra caalaatti ammoo, hammattoofi calaqqee dhimmoota Oromoofi Oromummaa kan ta’e Sirni Gadaa bakka itti gaggeeffamudha. 
Oromoon bakka jirutti wiirtuu hawaasummaa, amantaa jeebanaafi siyaas-dinagdee kana dhabe hinjiru. 
Wiirtuuleen kunneen ammoo, odaaleefi woyyooma lafaan bakka adda addaatti beekamu. 
Fakkeenyaaf, gama odaatiin Odaa Roobaa, Odaa Nabee, Odaa Garaadoo, Odaa Bisil, Odaa Bultumiifi kanneen kana fakkaatan ni’eeramu. 
Woyyooma lafaan ammoo, Gumii Gaayoo/Ardaa Badhaasaa Booranatti, Me’ee Bokkoo Gujiitti, Caffee Maccaafi Tuulamatti, Manbadhaa (mana bal’aa) Arsiitti beekaman maqaa dhahuun ni danda’ama. 
Ardaalee jilaa woyyooma qabaniifi gurguddoo ta’an keessaa ardaa jilaa Me’ee Bokkoo akka fakkeenyaatti fudhachuun haa ilaallu.
Me’ee Bokkoo Godina Gujii Aanaa Me’ee Bokkoo keessatti argama. 
Bal’inni isaa hektaara 992.8 yoo ta’u, bosonaafi dirree bal’aa olka’iinsa hawwataa ta’e qabuun marfamee argama. 
Haala moggaasaafi jalqabbii Ardaa Jilaa Me’ee Bokkoo afseena manguddootaa irraa hubachuun nidanda’ama. 
Me’ee Bokkoon jechoota muka ‘me’ee’ jedhamuufi bakka mukichi itti argamu kan ‘Bokkoo’  jedhamu irraa maqaa kana argate. 
Akka afseenni hubachiisutti, bara durii namicha naannoo ardaa kanaa qubatetu ture.
Namichi kunis, mana ijaarrachuuf muka me’ee jedhamu kana murachuu dhaqe. 
Akkuma muruuf qottoo itti aggaameen sagalee, “Ani muka woyyuuti; na hinmurin!” jedhu mukicharraa dhaga’e.
Dubbachuu mukaattis guddoo rifate. 
Qottoo isaa lafatti darbatee; gara ollaa isaatti fiiguun ajaa’iba kana manguddotaa fi  namoota birootti hime. 
Isaanis, ajaa’ibsiifatanii sodaa guddaa keessa galan. 
Kanarraa ka’uun bakka sanatti walga’un dhibaayyuu raawwatan. 
Guyyaa sanaa eegalee mukni Me’eefi bakki sun woyyummaa argatan. 
Ardaan Jilaa Me’ee Bokkoos kanarraa ka’ee maqaa kana argate jedhama.
Me’ee Bokkoo wiirtuu siyaas-dinagee, hawaasummaafi amantaa ilmaan Gujii (Uraagaa, Maattii, Hookkuu, Haloo, Weessituu, Ottuufi Sheelloo) ta’ee tajaajla. 
Kana jechuun garuu, ardaaleen jilaa Gujiin itti jilatuufi dhimmoota hawaasummaas ta’ee siyaas-dinagdee isaa itti raawwatu Me’ee Bokkoo qofa jechuu miti. 
Gujiin ardaalee jilaa gara dhibba sadiifi torbaatamii jahaa qaba. 
Ardaaleen kunniinis, lafa woyyuu, woyyoomni Waaqaa-namaa itti kabajamu, waaqni itti kadhatamu, galateeffamuufi giddugala siyaasaa ta’anii tajaajilu. 
Ardaalee kanniin keessaa muraasni Me’ee Bokko, Haroo Gobbuu, Dibbee Dhugoo, Fuutoo, Daraartuufi Biluufaa maqaa dhahuun nidanda’ama.
Woyyoomni Me’ee Bokkoos kan itti dhibaafatan, Waaqa itti kadhataniifi galateeffatan, jila Gadaa itti jilatan ta’ee tajaajilaa jira. 
Seerri kolbaan Gujii cufti ittiin bulu waggaa saddeet saddeetiin Yuubotaan tumamee Me’ee Bokkootti labsama. 
Seerri woyyuufi ittiin bulmaataa kunis ni’eegama. 
Kun ammoo, woyyoomni ardaalee jilaa eegamee dhaloota har’aa akka dhaqqabu taasiseera. 
Haata’u malee, kunuunsiifi eegumsi ardaalee jilaa kanneeniif taasifamaa jiru darbee darbee laafaadha. 
Namoonni tokko tokko ardaalee jilaarra dhiibbaa yoo geessisan nimul’atu. 
Fakkeenyaaf, ardaalee jilaarra seeraan ala qubachuu, qotuu, mana irratti ijaarrachuu, mukkeen muruufi kanneen kana fakkaatan raawwachuun yoo miidhaman nimul’ata. 
Miidhaan kun ardaalee jilaa yookaan wiirtuulee siyaas-dinagdeefi hawaasummaa hedduurratti raawwatamaa kan jiru waan ta’eef, xiyyeeffannoon kennamee kunuunfamuu qaba. 

Haati warraafi abbaan warraa waa’ee jiruufi jireenya isaanii waliin karoorsu; waliinis murteessu. 
Karooraafi murtii isaan waliin qabaatan keessaa tokko karoora maatiiti. 
Karoorri maatii kan haati warraafi abbaan warraa baay’ina ijoollee horachuu qabaniifi yeroo itti horachuu qaban irratti waliin murteeffataniidha. 
Murtii kana keessatti dhimmoota ijoo lamaaf xiyyeeffannoo kennuun barbaachisaadha. 
Dhimmoonni kunniinis, ijoollee horachuuf murteeffatan hagam walirraa fageessuu akka qabaniifi baay’ina ijoollee horachuuf karoorfatan murteeffachuudha. 
Baay’inaafi yeroo itti daa’imman horatan murteeffachuun faayidaa hedduu qaba. 
Faayidaa isaa keessaa tokko, daa’imman kunuunsa gaarii argatanii akka guddataniif gargaara. 
Kana jechuun, nyaata madaalawaa, tajaajila fayyaa, uffata, bakka jireenyaa mijataafi kanneen kana fakkaatan argachuu danda’u. 
Kun ammoo, ta’uu kan danda’u galii ga’aan yoo jiraatedha. 
Kanaafuu, maatiin baay’ina daa’ima horachuu barbaadanii galii isaaniirratti hundaa’uun karoorsuutu irraa eegama. 
Kana malees, daa’imni harma haadhaa ga’aa ta’e akka argattuuf carraa bal’aa kenna. 
Faayidaa biroon, haadholiin daa’imman walirraa siqsanii yoo da’an fayya buleeyyii ta’u. 
Kunis, rakkoo dhangala’uu dhiigaan walqabatee dhufurraa bayyanachuuf yeroo dheeraa akka argatan taasisa. 
Maatiin karoora maatii hinfayyadamne rakkoolee adda addaaf saaxilamu. 
Rakkoolee kanneen keessaa tokko haadholiin yeroo da’umsaatti sababa dhiigni baay’inaan dhangala’uuf, rakkooleefi dhukkuboota adda addaaf saaxilamu. 
Fakkeenyaaf, walirratti daddafanii yoo da’an anniisaa dhukkuba dandamachuu dhabuun dhibeewwan akka hanqina dhiigaaf saaxilamuu danda’u. 
Dhibee kanneen irraa ka’uun haadholiin du’aaf saaxilamuu danda’u. 
Rakkoon karoora maatii fayyadamuu dhabuu inni biroon, maatiin wantoota daa’immaniif barbaachisan kanneen akka nyaata madaalawaa, barnoota gahaa, tajaajila fayyaa, uffatafi kanneen kana fakkaatan guutuufii hindanda’an. 
Kun ammoo, jireenya daa’immanii gara fuulduraa irratti dhiibbaa guddaa uuma.
Raakkoon sadaffaan, daa’imman dhukkuba garagaraaf saaxilamu. 
Dhukkubni kunis, guddina qaamaafi dagaagina sammuu daa’immanii quucarsuu mala. 
Darbees du’aaf isaan saaxiluu danda’a. 
Kanaafuu, walirraa fageessanii da’uun nageenya hawwaniifi daa’immanii eeguu keessatti bakka guddaa qabaachuu agarsiisa.
Walumaagalatti, karoorri maatii murtii haati warraafi abbaan warraa baay’ina ijoolleefi hanga walirraa fageessanii horachuu qabanii murteessuudha. 
Kun ta’uu baannaan, hawaasni tajaajila hawaasummaa kanneen akka tajaajila fayyaa, barumsaafi kanneen kana fakkaatan hinargatan.
Karoora malee daa’iimman horachuun quucaruu daa’immaniifi du’aatii haadholii dhaqqabsiisa. 
Kanaafuu, karoorri maatii kan maatii qofa osoo hintaane, dhimma biyyaa waan ta’eef, hunduu dhimmee irratti hojjachuu qaba.

Oromoon gootota onnee barbadaa dantaa sabaafi biyyaa tiksuuf aarsaa lubbuu kaffalan baay’ee qaba. 
Isaan keessaa tokko Aartistii Haacaaluu Hundeessaati.
Haacaaluun abbaa isaa Obbo Hundeessaa Boonsaafi haadha isaa Aadde Guddattuu Horaa irraa bara 1976 magaalaa Amboo ganda Oddoo Liiban, kan amma ganda 06 jedhamuun beekamutti dhalate. 
Maatiin isaa gootummaafi qaruutummaa isaa ilaalanii maqaa Haacaaluu jedhu akka moggaasaniif dubbatama. 
Aartisti Haacaaluun maatii isaaf mucaa 5ffaa yoo ta’u, obbolaan dhiiraa jahaafi obbolaa dubraa afur qaba. 
Ijoollummaa isaatti Goodaa Alaltuu keessa loon tiksee guddate. 
Umriin isaa akkuma barumsaaf qaqqabeen bara 1981tti Mana Barnootaa Sadarkaa Tokkoffaa Odaa Liiban jedhamu gale. 
Mana barnootaa sadarkaa tokkoffaa yeroo baratu fedhii aartii guddaa waan qabuuf, mana barnootaa keessatti sirboota Afaan Oromoo sirbuun barattoota bohaarsaa ture. 
Aartiin cinattis, dhiibbaan ummata Oromoorra ga’aa ture akka dhaabbatuuf sabboontota akka isaa waliin gaaffii mirgaa gaafachuu eegale. 
Sababa kanaanis, bara 1995tti yakka tokko malee Karchallee Ambootti darbatame. 
Abbaan isaas, “Jabaadhu gurbaa; hidhaan qoraasuma dhiiraati!” jechuun Haacaaluu jajjabeessaa akka turan himama.
Aartisti Haacaaluun mana hidhaa Karchallee keessatti caalaatti beekumsaafi muuxannoo isaa gabbifate. 
Namoota akka isaa sababa Oromummaa isaaniitiif hidhamaniifi kanneen biroo Afaan Oromoo dubbisuufi barreessuu hindandeenye qubee barsiisuu eegale. 
Gama biroon, manuma hidhaa taa’ee yeedaloo sirbootaa barreessuu jalqabe. 
Sirboota albeema isaa jalqabaa sagal mana hidhaa kanatti barreesse. 
Haacaaluun yakka tokko malee waggoota shaniif erga hidhamee booda, walabaan bahe. 
Akkuma baheenis, gara Adaamaatti imaluun Baandii Urjii Adaamaatti makame. 
Achiis, Finfinneetti deebi’ee albeema isaa jalqabaa ‘Sanyii Mootii’ jedhu maxxansiise. 
Sirboonni albeema isaa jalqabaa kun ummata Oromoofi sabaafi sablammoota Itoophiyaa biroo waliin caalaatti wal isa barsiise. 
Albeema 2ffaa ‘Waa’ee Keenya’ jedhus maxxansiise. 
Albeema malee sirboota qeenxee kanneen akka “Harmee Oromiyaa, Jabbiloota Koo, ‘Maalan Jira’fi ‘Jirra’ jedhan hojjachuun isaa jaallatamummaa Haacaaluu daran dabaleera. 
Kana malees, waltajjii adda addaa irratti sirbootaafi geerarsa adda addaa dhiyeessuun baay’ee beekama. 
Keessumattuu, geerasa isaa Galma Barkumeetti geerareen adunyaa guutuu ajaa’ibsiise. Geerarsa isaa kana keessaa buufatni tokko kunooti:
Geerar geerar naan jedhuu 
Mee ka’ee geeraruuree? 
Badi badi naan jedhuu
Mee ka’ee qajeeluuree?
Ani maalan geeraraa?
Anoo yaadan yeelalaa
Namni geeraree hinquufnee
Hidhaa Qaallittii jiraa
Hidhaa Qiliinxoo jiraa
Hidhaa Karchallee jiraa
Karchallee Amboo jiraa…”
jechuun hidhamtoota Oromoo mirga ummata isaanii waan gaafataniif qofa hidhaman jajuun gootummaa isaanii faarseera. 
Kanaafuu, Haacaaluun weellisaa qofaa osoo hintaane, mirga namootaaf kan falmuufi qabsaa’aadha. 
Sirbuufi mirga dhala namaaf mormuu cinattis, Haacaaluun arjummaa, gara laafummaafi gaarummaa isaan baay’ee beekama. 
Hojii tola ooltummaa Haacaaluun hojjate keessaa tokko ummata Oromoo shira siyaasaan qe’eefi qabeenya isaanii dhiisanii Naannoo Sumaalee irraa buqqa’aniif sabboontota akkasaa hirmaachisuun deeggarsa walitti qabuun tumseera. 
Gargaarsa inni ummata buqqa’e kanaaf godhee ol imimmaan inni guyyaa isaan daawwachuuf deeme buuse Oromoon hindagatu. 
Erga achii deebi’ees ummanni buqqa’e sun dinagdeen akka of danda’an duula “Lammiin Lammiif” jedhurratti adda durummaan hirmaateera. 
Akkasumas, tumsi inni aartistoota gameeyyii Oromoo dhukkubsatan wal’aanuu keessatti taasise guddaa ture.
Walumaagalatti, Haacaaluun qabsoo ummata Oromoo itichuufi sagalee ummata Oromoo ta’uun mirga ummata Oromoof falmeera. 
Afaaniifi aartii Oromoo guddisuufi beeksisuu keessattis shoora guddaa taphateera. 
Haata’u malee, qabsaa’aan mirga dhala namaafi aartistiin qaalii Oromoo kun Waxabajji 2012 lubbuun isaa harka namaan darbeera. 
“Qabsaa’aan nikufa; qabsoofi hojiin isaa itti fufa,” akkuma jedhamu erga inni waareegamees sirboonni isaa hinmaxxanfamiin turan albeema ‘Maal Mallisaa’ jedhu kooppii 300,000 karaa haadha warraafi hiriyyoota isaan maxxansiifamuun gurra ummatasaa qaqqaabuu danda’eera. 

Haraa Eelli Oromiyaa baay’inaan aanaalee horsiisee bulaa bakka hanqinni roobaa jiru keessatti tajaajila. 
Hara kan jedhamu lafa dhooqaa keessatti lolaa roobaatiin yookaan humna namaatiin kan kuufamudha. 
Eelli ammoo, bishaan boolla keessaa kan gadi fageenyaan qotamee ba’udha. 
Sirni Gadaa qabeenya uumamaa kunuunsuuf seera tuma. 
Seerota kanneen keessaa Seerri Haraa Eelaa isa tokko. 
Akka seera Haraa Eelaatti itti fayyadamni haraas ta’e eelaa adeemsa mataa isaa qaba. 
Kunis, bishaan eela keessaa toohuun loon obaasuuf naanniga horiin itti dhugu qopheessuun barbaachisaadha. 
Jalqaba, bishaan faccaanatti toohama. 
Itti aansuun, faccaana keessaa naannigatti naquun loon obaasu. 
Adeemsi kun, qisaasinni bishaanii akka hinuumamne taasisa. 
Bifuma kana fakkaatuun, bishaan haraa fayyadamuu keessatti seera eegamuu qabutuu jira. 
Kanneen keessaa inni tokko, qulqullina isaa eegsisuudha. 
Kana gochuuf ammoo, dallaan itti ijaaramuu qaba. 
Akkuma bishaan eelaaf naannigni hojjatamu, horiin hara keessa seenee akka hinborcine meerii yookaan tarraamuutu haratti hojjatama. 
Seerri Haraa Eelaa faayidaa hedduu qaba. 
Faayidaalee kanneen keessaa inni jalqabaa, hawaasni yommuu horii bishaan obaafatu akka walitti hinbuune taasisa. 
Faayidaan isaa inni biroon, qulqullina bishaanii eegsisuu isaati. 
Horiin bishaan borcee akka hinballeessine taasisa. 
Kun ammoo, fayyaan namaafi loonii akka eegamu gargaara. 
Seerri Haraa Eelaa koree ittiin gaggeeffamu qaba. 
Miseensota koree keessaa inni tokko konfiidha. 
Konfii jechuun, nama bishaan boolla eelaa yeroo jalqabaatiif qotee baase. 
Konfiin yeroo tokko tokko ‘Abbaa Eelaa’ jedhamees niwaamama. 
Miseensonni koree Haraa-Eelaa kan biroon ammoo, Yuubarraa kan filataman yommuu ta’u, koreewwan konfiifi Yuubarraa ijaaraman kunniin bakka tokkotti ‘Abbaa Herregaa’ jedhamuun waamamu.
Akka seera Haraa Eelaatti bishaan kan hawaasaati malee kan nama dhuunfaa yookaan garee tokkoo miti. Haras tahe Eela hawaasa ollaa tokko jiraatutu waliin baasa; waliinis itti fayyadama. 
Kanaafuu, konfii qofa osoo hintaane miiloo yookaan hawaasa bal’aatu itti fayyadama jechuudha. 
Kunuunsaafi bulchiinsa isaa ilaalchisee reeraafi dheedatu irratti hirmaata.
Seera Haraa Eelaa keessatti qaamni wantoota armaan gadii cabse akkaataa seerichaan ni’adabama. 
Inni jalqabaa, dabaree ofii eeggachuu dhabuudha. 
Haala dabaree koreen baasuun fayyadamuun dirqama waan ta’eef, namni dabaree cabse ni’adabama. 
Inni lammaffaan ammoo, haraafi eela miilaan keessa seenuun borcuudha. 
Sadaffaan, osoo naanniga hinqopheessiin horii gara haraafi eelaatti oofuunis seera Haraa Eelaan ala. 
Akkasumas, namni loon isaa naannigarraa goree bishaan keessa seenee booresses ni’adabama. 
Inni shanaffaan, Erga horiin bishaan dhugee booda, naannawa Haraa Eelaatti faltii/ dhoqqee horii jiru abbaan loonii qulqulleessuuf dirqama qaba. 
Walumaagalatti, namni seerota kanneen cabsee ni’adabama. 
Seeronni kunneenis waggaa saddeet saddeetiin haaromfama.

Tola ooltummaan fedhii ofiin waan matayyaas ta’e, biyya ni fayyada jedhanii yaadan kaffaltii malee dalaguudha. 
Kunis, humna, beekumsaafi maallaqa ofiin lammii ofii tumsuu dabalata. 
Hojii akkanaa kana raawwachuun dargaggoonniifi shamarran Araddaa Birbirsaa fakkeenyummaa gaarii qabu. 
Dargaggoonniifi shamarran kunneen namoota hanga giidoo isaaniitti hirmaachisuun biqiltoota faayidaa hawaasaatiif oolan dhaabuu, kunuunsuufi harka qalleeyyii gargaraaruudhaan beekamu. 
Hojiilee isaanii kanneenis Waqtiilee adda addaa keessa hojjatu.
Fakkeenyaaf, biqiltoota faayidaa hawaasaatiif oolan dhaabuuf, jalqaba irratti ummata walitti waamanii mariyachiisu.
Marii taasisaniin lafa midhaan ta’u, kan dheedichaaf ooluufi kan lamaanifuu hintaane adda baasuudhaan akka itti fayyadaman amansiisu. 
Sana booda, ogeeyyii qonnaa waliin ta’uudhaan adda baasu. 
Itti fayyadama lafa qonnaa irratti ogeeyyii irraa akka gorsa fudhatan jajjabeessu. 
Kan qonnaaf hintaane ammoo, biqiltoota dhaabuun akka fayyadamuu danda’an itti himu. 
Itti himuu qofa osoo hintaane, bara baraan sanyii biqiltootaa warreen biqilchan biraa fuudhuudhaan hawaasa isaanii waliin gamtaadhaan dhaabu. 
Kunneen hojii isaanii Arfaasaafi Gannaati.
Kana boodas, dhaabuu qofti ga’aa waan hintaaneef, dargaggoonniifi shamarran Araddaa Birbirsaa hawaasa waliin ta’uun biqiltoota dhaaban sirriitti kunuunsu. 
Waqtii Birraan biqiltoota hunda jalaa shuqunu. Tuttuqqaa namootaafi beeyladootaa irraa eeguufis itti ijaaru; waqtii Bonaa keessa ammoo, bishaan obaasu. 
Kanarraa kan ka’e, biqiltoota isaan dhaaban keessaa danuutu guddatee jira. 
Isaan ammallee hojii kana itti fufuuf, fedhii guddaa qabu. 
Kan marsaa itti aanutti hojjatan karoorsaa jiru. 
Haala kanaan, dargaggoonniifi shamarran kunneen hawaasa isaanii waliin ta’uun hojii isaanii kanaan akka bosonni naannoo isaanii deebi’ee dandamatu taasisaa jiru. 
Kana malees, tola ooltummaan dargaggoonniifi shamarran gama hawaasummaatiin hojjachaa jiran raajiidha. 
Baay’ee isaanii keessaa manneen namoota harka qalleeyyii haaromsuufi daa’immaniifi ga’eessota qubeefi herrega barsiisuu akka fakkeenyaatti kaasuun nidanda’ama. 
Yeroo gabaabaa keessatti namoota baay’eef mana haaromsanii jiru; daa’immaniifi ga’eessota dubbisuufi barreessuu hin dandeenye qubee barsiisuuun qooyyabuufi shallaguu dandeessisanii jiru. 
Hojii tola ooltummaafi tajaajila lammummaa isaanii kanaafis bulchiinsi araddaa fi aanaa isaanii beekkamtiifi waraqaa ragaa kennaniifii jiru.
Walumaagalatti, dargaggoonniifi shamarran Araddaa Birbirsaa humna, beekumsaafi maallaqa isaaniin hojii tola ooltummaa hojjataniin lammii, biyyaafi hawaasa isaaniif abdii guddaa ta’aniiru. 
Namoota humna hinqabneefi harka qalleeyyii hedduu rakkoo keessaa baasaniiru. 
Daa’immaniifi ga’eessonni hedduun dubbisuufi barreessuu, akkasumas qooyyabuufi shallaguu akka danda’an tumsa olaanaa taasisaniiru. 
Naannoon isaanii miidhamarraa akka baraaramu shoora isaanii taphachuu danda’aniiru. 
Hojii tola ooltummaa hojjataniinis jireenya isaaniitti gammadoo isaan taasisee jira.

Jabana kana wantoota walqunnamtii namootaa ariifachiisuufi fedhii isaanii guutuun gahee guddaa qaban keessaa tokko miidiyaa hawaasaati.
Miidiyaa hawaasaa keessaa feesbuukii, waatisaappii, vaayibarii, inistaagiraamii, yuutuubiifi kanneen kana fakkaataan maqaa dhahuun nidanda’ama. 
Namoonni miidiyaa hawaasaa kanneen fayyadamuun sekoondii muraasa keessatti odeeffannoo addunyaarra jiru argatu. 
Haata’u malee, miidiyaan kun nama gamnummaafi sagantaadhaan hinfayyadamne akkuma alkooliifi tamboo araada itti ta’a. 
Kunis, miidhaa hamaa nama irraan ga’aa jira. 
Miidhaan inni nama irraan gahus kallattii diinagdee, hawaasummaafi xiinsammuutiin ibsamuu danda’a. 
Fakkeenyaaf, namni araada miidiyaa hawaasaatiin qabame, yeroo ofii qoqqoodee itti fayyadamuu hindanda’u. 
Takkaa miidiyaa sana fayyadamuu jalqabnaan eessa akka jiru of hinbeeku. 
Waan haarawa tokko argee, kan biraatti osuma ce’uu yeroon sokka. 
Kana irraa kan ka’e, hojjatee argachuun hinjiru.
Ni deega jechuudha. 
Akkasumas, namni akkasii gama hawaasummaatiin miidhamaa ta’uu mala. 
Yeroo qabu keessaa kan irra caalaatti dheeratu, miidiyaa kana waliin dabarsa. 
Sababa kanaaf, namoota naannoo isaatti argaman waliin yaada waljijjiiruuf iddoo hin kennu. 
Kun ammoo, ko’ummaaf saaxila. Ko’ummaan kunis turmaata yeroo dheeraa keessa miidhaa xiinsammuu fiduu danda’a. 
Kanaafuu, faayidaafi miidhaa miidiyaan hawaasaa qabu addaan baasanii dhimma itti bahuun murteessaadha. 
Akkuma namoonni yoo mammaakan, “Osoo hin hubatiin, qubaa hingubatiin,” jedhan, faayidaafi miidhaa isaa osoo hin barin miidyaa hawaasaatti fayyadamuun rakkoo ta’a. 
Kana jechuun lagachuun dirqama jechuu miti. 
Haala araadaan qabamnii gaabbii keessa nama hingalchineen kallattii fi yeroo bu’aa irraa argachuu danda’amu adda baasuudhaan itti gargaaramuun barbaachisaadha. 
Kanaan ala akkuma galaanaa kokkofalchisaa akka nama nyaatu hubachuun gaariidha.

Ilmaan Oromoo mirga sabaatiif osoo falmanii lubbuun wareegaman keessaa tokko Hayilemaaram Gammadaati. 
Hayilemaaram Gammadaa abbaa isaa Obbo Gammadaa Masqaleefi haadha isaa Aadde Ka’adee Adaanuu irraa bara 1907 Godina Shawaa Kaabaa Aanaa Jiddaa Ganda Bogonjoo jedhamutti dhalate. 
Akkuma umriin isaa barnootaaf ga’een gara magaalaa Finfinnee dhufuun barnoota jalqabe. 
Haata’u malee, yeroo sanatti Xaaliyaaniin biyya waan weerarteef, barnoota isaa gidduutti addaan kutuun Xaaliyaanii loluu jalqabe. 
Falmii yeroo dheeraa booda, Xaaliyaaniin qabame. Waggaa sadiif erga hidhamee booda, akkuma Xaaliyaaniin biyyaa baateen, gara Finfinneetti deebi’e. 
Sana booda, kan yeroo sana Waajjira Ministeera Hojii jedhamee beekamutti qaxaramuun kutaalee biyyaa kanneen akka Walloo, Shawaa, Tigiraay, Harargee, Kafaa, Iluu Abbaaboor, Baaleefi Arsii deemuun hojjateera. 
Carraa kanaanis waa’ee Oromoofi kutaalee Oromiyaa, akkasumas bulchiinsa jallaa Oromoo irratti fe’ameefi waa’ee Impaayera Itoophiyaa hubannaa gaarii argateera.
Bulchiinsi jallaan, loogiinsi sanyii, dhiittaan mirga dhala namaa, Oromoon qe’eesaatti akka sabaatti ilaalamuu dhabuun, tuffatamuufi maqaa hin malleen waamamuun hirriba isa dhorke. 
Rakkoo Oromoon keessa jiruuf fallisaa Oromoo qofa ta’uu hubachuun hojii mootummaa gadi lakkisuun Abukaatoo Seeraa ta’ee hojjachuu jalqabe. 
Hojii isaas barnootaan deeggaruuf, guyyaa hojjachaa galgala ammoo, barnoota seeraa Yunivarsiitii Finfinneetti barachuu jalqabe. 
Barnoota isaa kanas erga xumuree booda, Oromoo salphina keessaa baasuuf gahee isaa ba’uuf of qopheessuu jalqabe.
Akeeka isaa kana fiixaan baasuufis hayyama mootichi Haayile Sillaasee ‘ummanni of ijaaruu danda’a’ jedhee baasetti dhimma ba’uun namoota biroo waliin ta’uun Waldaan Maccaafi Tuulamaa hundeesse. 
Waldaan kunis seeraan galmaa’ee koree hojii gaggeessituu yeroo filatu Obbo Hayilemaaram barreessaa waldichaa ta’uun filatame. 
Yeroo sanaa jalqabee ifaan akka waldaa walgargaarsaatti hojjachaa dhoksaan ammoo, dhaaba bilisummaa sabaaf falmu gadi dhaabuuf carraaqaa ture. 
Gahee Odaan sirna Gadaa keessatti qabu qorachuun asxaa waldichaa akka ta’uuf raggaasise.
Hayilemaaram Gammadaa, dhimmoota Oromoo fi seenaa isaa irratti yeroo baay’ee qondaaltota mootummaa yeroo sanaatiin walitti bu’aa tureera. 
Kun ammoo, hojiin inni Waldaa Maccaafi Tuulamaa keessatti hojjachaa jiru mootummaa biratti ija shakkiin akka ilaalamu taasise. 
Haala kana keessa osoo jiruu, guyyaa tokko gorsaa seeraa ta’ee mootummaaf akka hojjatu xalayaan itti barreeffame. 
Xalayichi fedha isaa kan gaafatu osoo hintaane, ajaja ture. 
Yeroo gabaabaaf erga hojjateen booda, ammas hojicha gadi dhiisee, guutummaatti hojii Waldaa Maccaafi Tuulamaa keessatti eegaletti deebi’e. 
Haata’u malee, yeroo muraasa booda, mootummaan qabee hidhe. 
Qabeenya isaas ni gurguratan. 
Maatiin isaas dirree irratti faca’e.
Mana hidhaa keessattis dararamni qaamaafi xiinsammuu hamaan waan irra ga’eef, akka malee laafe. 
Laafuu isaa arganii baasanii maatii isaaf kennan. 
Innis, du’uu isaa yeroo baretti, “Abbaan keenya du’e jettanii hingaddiinaa. 
Bakka dhugaa dhaabbadhee, dhugaa dubbadheen du’e. 
Ani gabra ta’ee gabra guddisuu irra jedhee isinis rakkisee ofii kootiifis du’e. 
Duuti kiyya du’a gootaati. 
Kana booda, dubbiin Oromoo warra gabroomfataatti bofa hudduu lixe taate. 
Bofni hudduu lixe, yoo harkisan ni cita; yoo dhiisan nilixa,” jechuun dhaammatee guyyaa muraasa booda lubbuun isaa dabarte.

Namoonni lammii biyya tokkoo ta’an sababa adda addaan yeroo gara biyyoota adda addaatti godaanan nimul’atu. 
Adeemsi namoonni biyya ofii dhiisanii karaa seeraan alaatiin biyya ambaatti godaanan kunis godaansa seeraan alaa jedhamuun beekama. 
Namoonni sababoota adda addaan godaansa seeraan alaa filachuu danda’u. 
Haata’u malee, godaansi seeraan alaa nama dhuunfaa kaasee hanga hawaasa bal’aatti miidhaa dhaqqabsiisu qaba. 
Godaansa seeraan alaa jajjabeessuufi raawwachiisuu keessatti qaamonni qooda fudhatan danuudha. 
Isaan keessaa tokko, namoota daddabarsitoota seeraan alaa jedhamuun beekamaniidha. 
Daddabarsitoonni kunneen, godaantota irraa maallaqa argachuuf jecha haala isaaniif danda’ame hundaan namoonni karaa seeraan alaa akka godaanan gorsu. 
Biyya itti nama ergan keessatti maallaqni salphaatti akka argamu fakkeessu.
Namoota akka carraa milkaa’an fakkeenya fudhachuun qalbii namootaa hawwachuuf yaalu. 
Haala kanaan, gowwomsuufi sossobuun maallaqa baay’ee irraa fudhachuun gara biyya birootti dabarsu. 
Qaamoleen godaansa seeraan alaa jajjabeessuu keessatti gahee qaban kanneen biroo, firoottan, hiriyootaafi maatii warra godaansa filateefaadha. 
Maatii hedduun hanqina hubannoofi jireenya fooyyee qabu hawwuu isaanii irraa kan ka’e, ilmaan isaanii akka biyya alaa bahaniifi jireenya isaanii foyyeessaniif barbaadu. 
Kanarraa kan ka’e, waan qaban hunda gurguranii, yoo dhabanillee itti liqeeffachuun kaffaltii faddaalotaaf raawwachuun akka godaanan taasisu.
Gaabbiifi eegeen booda oolti’ akkuma jedhamu, miidhaa godaansa seeraan alaatiin godaantota irra dhaqqabu yoo ilaalan gaabbiin nama waxala. 
Namoonni godaananiifi akka godaananiif jajjabeessan ykn milkaa’ina nama muraasaa malee kanneen karaatti hafan, qurxummiin nyaatamaniifi beelaafi dheebuun dhuman namoota kanatti hinhiman. 
Yeroo dheeraaf guyyaa bakka dhoksaa oolaanii halkan waan godaananiif, karaatti bineensaan nyaatamuun carraa hamaa isaan mudatu keessaa isa tokko. 
Godaansarratti guyyoota hedduuf nyaataafi dhugaatii malee waan turaniif, bakka yaadan osoo hingayiin beelaafi dheebuudhaan karaarratti hafu. 
Akkasumas, gammoojjii keessatti bofaan hiddamuu, doonii ittiin godaananiin liqimfamuun kanneen lubbuu dhaban allaattiifi qurxummiin galaanaa haa lakkaa’an.
Kanneen akka carraa ta’ee milkaa’anillee rakkoon isaan mudatu heddudha. 
Warri isaan qacaran guyyaatti sa’aatii sagaliifi kudha jahatti boqonnaa tokko malee hojjachiisu. 
Hojii itti qacaramaniin ala hiriyootaafi maatii isaaniif ergifamanii tolaan akka hojjatan dirqisiifamu. 
Reebuu, nyaata gahaa dhoowwachuu, iddoo boqonnaa mijaa’aa hintaane kennuu, nama waliin akka wal hin quunnamne dhoorkuufi kanneen kana fakkaatan dararaa hamaa isaanirra gahudha. 
Kana keessa darbaniiti egaa kan gariin qabeenya horate dhabee, gariin ammoo fayyaa isaas qabeenyas dhabee xiinsammuun miidhamu. 
Ofiifis matiifis hintahiin hafu.
Walumaagalatti, godaansi seeraan alaa biyyas ta’e nama dhuunfaa irratti miidhaan inni fidu guddaadha. 
Kanaafuu, namni kamiyyuu biyya ofii keessatti hojjachuun qabeenya horachuu nidanda’a. 
Osoo hojii hintuffatin hojjachuun ofis, biyya ofiis guddisuun nidanda’a. 
Biyya godaansaan deemanittis osoo hinhojjatin wanti argamu hinjiru. 
Hojiin achitti hojjatamus hojii gadi aanaa waan ta’eef, hololaan gowwoomfamanii ofii gidiraatti, maatiis gaabbitti galchuurra daddabarsa seeraan alaa irraa of eeguun barbaachisaadha. 
Yoo dirqama deemuun barbaachisaa ta’e garuu, karaa seera qabeessaan deemuun gaariidha.

Ummanni biyya keenyaa sirnoota hedduu qaba. 
Sirnoota kanneen keessaa tokko Ayyaana Irreechaati. Ayyaanni Irreechaa Ayyaana waaqeffannaati. 
Ayyaana sabni gamtaadhaan bahee Waaqa kadhatuufi galateeffatuudha. 
Ayyaanni kun Irreecha Malkaafi Irreecha Tulluu jedhamuun bakka lamatti qoodama.
Irreechi Malkaa Birraa, ji’a Fulbaanaa keessa, malkaatti kabajama. 
Ummanni kabajaaf ba’u, ililliifi marga jiidhaa yookaan coqorsa harkatti qabata. 
Waaqa dukkanaafi bacaqii Gannaa keessaa baasee booqaa Birraan isa gahe galateeffachuuf kabaja. 
Akkasumas, midhaan faca’ee daraare firii gaarii akka godhatu Waaqa kadhachuuf sirni kun raawwatama. 
Irreechi Tulluu immoo, Arfaasaa ji’a Eblaa keessa tulluurratti kabajama. 
Ayyaana kanarratti ummanni tulluutti bahuun Waaqni akka bubbeefi rooba hamaarraa baraaru kadhata. 
Yeroo ammaa ayyaanni kun guyyaa waaqeffannaa qofa osoo hintaane, guyyaa hawaasni kallattii mara irraa walitti dhufee seenaa, aadaa, duudhaa, tokkummaafi eenyummaa isaa addunyaatti ibsu ta‘ee jira. 
Walumaagalatti, Irreechi sirna Oromoon waggaatti yeroo lama malkaafi tulluutti bahuun kabaju. 
Akkasumas, ayyaana beekkamaafi jaalatamaadha. 
Kanaafuu, ayyaana kana kunuunsuun dhalootaa dhalootatti dabarsuun barbaachisaadha. 
Addunyaa irratti beeksisuunis gahee hunda keenyaa ta’uu qaba. 

Biyya keenya keessatti bineensota gurguddoo hedduutu argamu. 
Bineensonni kunniin bakkaafi haala jireenyaatiin akkasumas, soorataan 
garaagarummaa qabu. 
Iddoo jireenyaatiin bakka sadiitti qoodamu: kan lafarraa jiraatan, kan bishaan keessa jiraataniifi lafarraafi bishaan keessa jiraatan. 
Haaluma walfakkaatuun, soorataanis bineensonni kunniin iddoo saditti ramadamu. 
Isaanis, kan biqiltoota sooratan, kan foon soorataniifi lachuu kan sooratani. 
Akkaataa jireenya isaanii yoo ilaalle bineensonni hangi tokko gurmuun, kan hafan immoo dhuunfaan jiraatu. 
Bineensota lafarra yookaan dachee irra jiraatan keessaa leenca, qeerransa, waraabessa, arba, gafarsaafi booyyee maqaa dha’uun nidanda’ama. 
Qurxummiiwwan guutummaan guutuutti bishaan keessa kan jiraatan yemmuu ta’u, bineensonni akka naachaa, qocaa, roobifi raachaa immoo, lafarraafi bishaan keessa jiraachuu danda’u. 
Jaldeessi, weennii, gafarsiifi hardiidoon bineensota gurmuun jiraatan keessatti ramadamu. 
Qeerransi, bosonuufi kurupheen immoo, warra dhuunfaan jiraatan keessatti ramadamu. 
Gama biraatiin, bineensonni akka leencaa, qeerransaa, naachaafi, wangoo foon qofa nyaatu. 
Warri biqiltoota qofa sooratan immoo, gafarsa, sattawwaa, gadamsa, hardiidoo, arba, kuruphee, bosonuufi borofa eeruun ni danda’ama. 
Jaldeessaafi booyyeen fakkeenya bineensota akaakuu soorataa lachuu nyaatan ta’uu danda’u.

Masaraan Abbaa Jifaar naannoo Oromiyaa godina Jimmaa Bulchiinsa Magaalaa Jimmaa keessatti argama. 
Masaraan kun lafa olka’aa bakka Jireen jedhamurratti ijaarame. 
Jireen walakkeessa Magaala Jimmaarraa kiiloomeetira torba, Hospitaala Jimmaarraa immoo kiiloomeetira sadii fagaatee argama. 
Masaraan Abbaa Jifaar bara 1880 ogeessa lammii biyya Hindiitiin ijaarame. 
Meeshaaleen ijaarsa masarichaaf oolan tokko tokko biyya Hindiirraa akka dhufan himama. 
Ijaarsa masarichaatiif baasiin warqee gara 400kg fi maallaqa yeroo sanaa Maartireezaa 65,000tti tilmaamamutu itti bahe jedhama. 
Hawaasni Jimmaa killeefi xuubii walitti qabuun ijaarsa masarichaaf akka oolu gumaachee ture. 
Meeshaalee biyya alaarraa dhufan keessaa kan kallattiiwwan afuriin masaricharraa bubbeefi qilleensa ittisu yeruma sana dhaabbate. 
Kunis yeroo ammaa masaraa kana gara fuulduraa irratti argama. 
Akkaataan ijaarsa masaraa kanaa qulqullina olaanaa yeroo sanaa waliin deemu kan guutedha. 
Mooraa masarichaa keessa dirreen taphaa hojjattoonni Abbaa Jifaar irratti taphataniifi iddoo mootiin taa’ee daawwatu jira. 
Akkasumas, masjiidni dhiiraafi dubartootaa qofaa qofaatti ijaarame. 
Lamaanuu, bakka Quraana itti qara’an ofkeessaa qaba. 
Abbaan Jifaaris yeroo dheeraaf teessoo mootummaa isaa godhachuun itti tajaajilamaa ture.

Gaaf tokko ilmoon adurreefi ilmoon hantuutaa wajjin taphachaa oolan. 
Galgala ilmoon hantuutaa waan irra oolte haadha isheetti himte. 
“Kan har’a wajjiin taphachaa oole dabbasaan ishee nama marara; ijjiifi eegeen ishee namatti tola” jette. 
Haati hantuutaa ilmoo adurree ta’uu bartee, baayyee naate. 
Kana booda,“Kan sanyii keenya fixe sanyii isaaniiti; lammata wajjiin hintaphatin,” jetteen.
Ilmoon adurrees bifuma walfakkaatuun eenyu waliin akka taphachaa oolte haadha isheetti himte. 
Yoo ibsitus, “Eegeen ishee qal’aa dheeraadha; miilli ishee gabaabaadha; garaadhaan waan deemtu fakkaatti. 
Fuulliifi ijji ishee nama marara,” jetteen. 
Haati adurrees, ilmoo hantuutaa ta’uu hubattee, “Sanyiin ishee soorata keenya; boru qabii nyaadhu,” jetteen. 
Guyyaa itti aanu ganama ilmoon adurree ilmoo hantuutaa waamtee,“Koottu nitaphannaa” jetteen. 
Ilmoon hantuutaas, “Kan haati kee sitti himte haati koos natti himtee jirti,” jettee didde jedhama.

Jechoota sagalee dheeraa. 
Jecha keessatti jalqaba, gidduu yookiin dhuma jechaarratti qubeen dubbachiiftuu akaakuu tokkoo lama walitti aananii yoo barreeffaman yommuu dubbifamu sagaleen nidheerata. 
Fakkeenyaaf, raafuu, roobii, waadaa, hoolaa, goodaa, baaduu, gaaduu, baaccuu, yaaduu, laafaa, qaaquu, hooquu, saaguu, dheeduu, jooruu, xuuxuu, tuullaa, mooraa, booree, waadaa, wiixaa, yuusuu, teellaa, naasuu, aadaa.
Jechoota sagalee jabaa. 
Jecha tokko keessatti (gidduu jechaatti) qubeen dubbifamaa akaakuu tokko lama walitti aananii yoo barreeffaman jechichi yommuu dubbifamu sagaleen nijabaata. 
Fakkeenyaaf,. 
battee, bubbee, baaqqee, hawwii, hoffaa, Mudde, moggaa, battee, ganna, bobbaa, hattuu, lukkuu, lixxe, qixxee, hojjaa, fayyaa, sammuu, hurraa keessa, harree, madda, gubbaa, soddaa, gadda, baddaa, dubbii, yeeyyii, …..
Jechoota sagalee laafaa .
Jecha keessatti (gidduu jechaatti) qubeen dubbifamaa akaakuu tokko lama walitti aanee yoo hinbarreeffamne yommuu dubbifamu sagaleen nilaafa. 
Fkn hate, gate, muka, luka, jala, same, gale, saba, ija, wace, bade, hafe, muge, dhuka, mala, lama, mana, haqa, bara, isa, bute, lixe, ure, 

Maatiin gamtaa namootaa walitti hidhatiinsa qabaniiti. 
Walitti hidhatiinsi maatii tokkoo karaa adda addaa mul’achuu danda’a. 
Fakkeenyaaf, karaa gaa’elaa (fuudhaafi heerumaa), guddifachaa, akkasumas dhiigaan ta’uu danda’a.
Maatiin tokko miseensota garagaraa qabaachuu danda’a. 
Isaanis, haadha, abbaa, ijoollee, akkawoo, akaakayyuufi kanneen kana fakkaatan dabalata.
Miseensonni maatii kunis gahee mataa mataa isaanii qabu. 
Fakkeenyaaf, haatiifi abbaan mana sana hogganu. 
Ijoollee isaanii aadaafi safuu barsiisu. 
Ijoolleen ammoo, aadaafi safuu ofii beekanii hojiirra oolchu. 
Waan humni isaanii danda’unis maatii isaanii gargaaru. 

Geejjibni karaa imaltoonni yookiin meeshaaleen iddoo tokkoo gara birootti ittiin deemani. 
Imaltoonni gabaa, iddoo hojii, bakka Waaqqeffannaa adda addaa, fira gaafachuufi waan kana fakkaataniif bakka tokkoo bakka biroo nideemu. 
Meeshaaleen adda addaatis baadiyyaadhaa gara magaalaatti ni fe’amu. 
Kanneen magaalaa irraa gara
baadiyyaatti fe’amanis nijiru. 
Meeshaalee dheedhiin gara warshaalee, kan warshaalee gara gabaatti nideddeebifamu. 
Sochi kana mara keessatti geejjibatti dhimma ba’u.
Geejjibni gosa qaba. 
Gosooti geejjibaa dhimma kanaaf oolan bakka gurguddoo sadiitti hiramu. 
Isaanis kan lafaa, kan bishaaniifi kan qilleensaati.
jechuun bakka lamatti hiruun nidanda’ama.
Kan aadaa keessaa farda, gaangee, gaalaafi harree akka fakkeenyaatti eeruun ni danda’ama. 
Jarreen kun beelladoota.
Beelladdoonni namoota baadiyyaa jiraataniif tajaajila guddaa kennu. 
Bu’aa ba’ii geejjibni ammayyaa hingalle keessa deddeebi’uun tajaajilu. 
Kanneen ammayyaa keessaa immoo konkolaataafi baabura maqaa dha’uun ni danda’ama. 
Jarreen kun namtolcheedha.
Karaa irra deddeebi’an kan mataa isaanii barbaadu.
Al tokkotti namootas ta’ee meeshaalee hedduu deddeebisuudhaaf kanneen aadaa nicaalu.
Garaagarummaan geejjiba aadaafi geejjiba ammayyaa gidduu jiru maali?
Gosoota geejjibaa keessaa kan biraa kan bishaaniiti. 
Inni kunis namtolchee dha.
Namootas ta’ee meeshaalee adda addaa bishaanirra deddebisuuf fayyada. 
Geejibni kun kan humna namaatiin socho’uufi kan boba’aadhaan socho’u jedhamuun bakka lamatti qoodama. 
Kan akka bidiruu humna namaatiin socho’a kan akka doonii immoo boba’aadhaan deema. 
Marti isaaniituu namoota, beelladootaafi meeshaalee bishaan irra deddebisuuf gargaaru.
Geejjibni bishaanii bakka meeqatti qoodama? Maalfa’i? 
Kana malees, geejjibni qilleensaa nijira.
Geejjibni qilleensaa kan imaaltootaafi meeshaalee isaanii bakkaa bakkatti deddeebisu. 
Karaan isaatis qilleensarra.
Geejibni kun namtolcheedha. 
Kan socho’uu immoo boba’aadhaani.
Maqaalee adda addaatis niqabu. 
Guddinaan garuu wal caalu.
Isaan keessaa furguggee (elikoopterii), roophilaa yookiin xiyyaara akka fakkeenyaatti fudhachuun nidanda’ama.
Dimshaashumatti, gosootni geejjibaa bakka sadiitti qoodamu. 
Isaanis kan lafarraa, kan bishaan irraafi kan qilleensa irraati. 
Maddaa fi akkaataa sochiitiin garaagarummaa ni qabu.
Tajaajila namaf kennaniin garuu walfakkaatu.
Sochii ilmi namaa bakka tokkoo gara tokkootti taasisu mijeessu; nisalphisu, dadhabbina hirisu. 
Kanaafuu, gosoonni geejjibaa jireenya namaa keessatti faayidaa guddaa qabu.
Geejjibni wantoota imaltoonni bakka tokkoo gara biiraatti deeman. 
Akkasumas, wantoota meeshaalee ittiin deddeebisanis nidabalata.
Imaltoonni baddaadhaa gammoojjii yookiin magaalaadhaa baadiyaatti nimarmaaru.
Meeshaalee asii fi achi fe’u. 
Kanaafis, geejjiba adda addaatti dhimma ba’u. 
Geejjiba isaan dhimma itti bahanis gosoota sadiitti qooduun ni danda’ama. 
Isaanis kan lafaa, kan bishaanii fi kan qilleensa irraati.
Gosoota geejjibaa keessaa tokko kan lafarraati.
Geejjibni lafarraa, kan aadaatiifi kan ammayyaa jedhamuun bakka lamatti qoodamu. 
Kan aadaa keessaa farda, gaangee, harreefi gaala maqaa dha’uun nidanda’ama.
Kan ammayyaa keessaa ammoo konkolaataa fi baaburri fakkeenya gaariidha.
Gosoota geejjibaa keessaa kan biraa kan bishaan irraati. 
Gosti geeejibaa kun namtolcheedha. 
Imaltootaafi meeshaalee isaanii bishaanirra deddeebisu. 
Kanneen keessaa bidiruufi doonii eeruun nidanda’ama. 
Geejjibni qilleensa irraa imaltootaafi meeshaalee isaanii qilleensarra deddeebisa. 
Geejjibni kun kan ammayyaati; namtolcheedhas. 
Safisaanis hunda caala.
Xiyyaarriifi furguggeen (helikoopteriin) kanaaf fakkeenya gaarii ta’u.
Garaagarummaan geejjiba bishaan irraa fi geejjiba lafa irraa maali?
Walumaagalatti, gosoonni geejjibaa sadanuu baay’ee barbaachisoodha. 
saffisni isaanii walcaalus bakka jiran hundatti tajaajilaa turan;tajaajilaas jiru. 
Namoonnis akkaataa tajaajila isaanii fooyyessaa jiru; ammayyeessaa jirus.
Sadarkaa aadaarra kan jiranillee akka tajaajila wayyaawaa kennan godhaa jiru. 
Fakkeenyaaf,farda dur nama tokko fe’utti gaarii hidhuun akka nama tokkoo ol fe’u taasisaniiru.
Kanneen bishaan irraafi qileensarra deemanillee akkasuma ammayyeessaniiru.

Bishaan kan faalamu yoo wantoonni adda addaa itti makaman. 
Wantoonni kunneen kan bulbulaman yookiin hinbulbulamne ta’uu danda’u. 
Akkasumas, kanneen ijatti mul’atan yookiin hinmullanne ta’uu malu.
Kanas ta’e sana, wantoota faalama bishaanii geessisan bakka gurguddoo sadiitti qooduun ni danda’ama. 
Isaanis kosiiwwan naannoo,dhangala’oo warshaaleetiifi keemikaalota adda addaati.
Bishaan maaltu faala?
Kosiiwwan naannoodhaa ba’uun bishaan faaluu danda’an baay’eedha. 
Isaanis kosiiwwan mana jireenyaa, kosiiwwan dhaabbilee tajaajilaa kanneen akka hoteelaa, mana yaalaafi mana barnootaatii ba’ani.
Kosiiwwan kunneen jajjaboofi dhangala’oo ta’uu danda’u. 
Kanneen jajjaboo keessaa faltiin horii, bobbaa namaatiifi hafteen nyaataa isaan beekamoodha. 
Kanneen dhangala’oo ta’an ammoo dhiqaa meeshaaleefi balfa mana fincaaniiti. 
Kosiiwwan kunneen yoo bishaanitti gataman yookiin ujummoodhaan itti gadhiifaman bishaan nisummeessu.
Kosiiwwan jajjaboo jedhaman kanneen akkamiiti?
Akkasumas, dhangala’oon warshaalee keessaa ba’an bishaan nifaalu. 
Warshaaleen bishaan xuraawaa itti fayyadaman ujummoodhaan gara harawwaniifi laggeeniitti gad lakkisu. 
Bishaan xuraawaan laga yookiin haratti gadhiisame kunis bishaan lagaa fi haraa ni faala. 
Oksijiiniin bishaan keessatti argamu akka xiqqaatu taasisa. 
Warshaaleen gogaa, warshaaleen fooniifi warshaaleen waraqaa akka fakkeenyaatti warra ka’ani.
Kana malees, keemikaalonni dhimma adda addaatiif oolan karaalee adda addaatiin bishaan nifaalu. 
Xaa’oo namtolcheen oomishni midhaanii akka dabaluuf midhaanii wajjin faca’a. 
Qorichi farra aramaatis aramaa akka balleessuuf ooyiruutti biifama. 
Kan farra ilbistotaas akka ilbisoota fixuuf iddoo isaan itti baay’atanitti godhama. 
Haata’u malee, keemikaalonni kunneen martinuu yoo bishaanitti galan qabiyyee isaa nijijjiiruu.
Fakkeenyaaf, keemikaalli xaahoo biyyoo lolaan haree deemu waliin gara haraa, horaafi lagaatti yoo gale bishaan nifaala.
Keemikaalonni bishaan faalan kanneen akkamiiti?
Kanaafuu, lammileen hundinuu harka walqabachuun bishaan naannoo isaanii jiru akka hinfaalamne gochuu qabu. 
Duraan dursanii walmari’achuu, waliigaluufi waliin hojjechuun kosiiwwan naannoo isaanii to’achuun dansa. 
Qaamoleen dhimmi isaa ilaallatus dhangala’oon warshaaleedhaa ba’an akka gara bishaaniitti hingalle taasisuu qabu.
Keemikaalonni tajaajila adda addaatiif oolanis gara bishaaniitti galanii akka hinfaalleef ittisuun gaarii ta’a.
Konkolaattonni yemmuu deemaniifi warshaaleen yemmuu oomishan aara gara qilleensaatti gadhiisu. 
Aarri kun immoo qilleensa marsaa lafaatiin walitti makamuudhaan faalama uuma. 
Faalama kanatu qilleensa waliin socho’ee bakka hedduu walga’a. 
Duumessa waliinis walitti makama. 
Duumeessi aara kanaan faalames bifa cabbii yookaan roobaatiin gara lafaa dhufa.
Roobni akkamitti faalama?
Roobni faalamaan kun yemmuu ijaan ilaalamu qulqulluu fakkaata. 
Bishaan rooba kanaa yoo dhugan yookiin yoo daakanis balaan battalatti mul’atu namarra hinga’u ta’a.
Bishaanichi caalaatti kan miidhu naannoodha.
Bishaan laggeeniifi harawwanitti makamuun lubbu qabeeyyii bishaan keessaa nimiidha.
Biqiltoota lafa irratti argamanis nigogsa.
Oomisha midhaaniis nihirrisa.
Roobni faalamaan kallattiidhaan maal miidhuu danda’a?
Haalli kun biyyoota warshaaleedhaan guddatan biratti bal’inaan mullachaa jira. 
Aarri konkolaattonni, xiyaaronniifi warshaaleen isaanii qilleensatti gadhiisan guddadha. 
Innis sadarkaa olaanaadhaan qilleensa naannoo lafaatti makamaa jira. 
Rooba faalamaas uuma. 
Miidhaan rooba kanaas sirriitti mul’achaa jira. 
Garuu, biyyoota dinagdee, saayinsiifi teeknoolojiin guddachaa jiran keessatti ifatti bahee hinmul’atu. 
Kun ammoo daguu fiduu hinqabu. 
Ifatti argamuu baatus qilleensi faalamaan dhiibamee gara rooba naannoo keenyatti makamaa akka jiru hubachuun gaariidha.
Biyyoota guddatan keessatti madda aaraa ta’uun kan qilleensa faalaa jiru maali?
Kanaafuu, aara konkolaattotaafi warshaalee keessaa bahan to’achuun wanta ijoodha.
Dabalataanis bosona jiru kunuunsuu fi kan manca’e deebisanii dhaabuun sirna madaallii uumamaa eeguun barbaachisaadha.

Walitti dhufeenya namootaa fi ummattoota jidduu jiruuf haqni dhimma murteessaa fi 
bu’uuraati.
Walitti dhufeenya namootaa fi ummaattoota gidduu jiru sirrii ta'uusaa kan  mirkanneessan qaamolee haqaati jechuu dandeenya.
Walitti dhufeenyi kun namoonni walitti dhufeenya dhimma hamilee, diinagdee, hawaasummaa fi siyaasaa qaban hunda kan hammatee jiru ta'uu danda'a.
Jechi haqa jedhamu yaadrimee baay’ee dhokataa dha.Yaadrimeen kun qajeelummaa fi sirruummaa kan agarsiisuu dha. 
Akka yaadrimee tokkootti jechi kun qorannoo falasama, seeraa fi amantii keessatti kan nama wal falmisiisaa turee fi hiikkaa tokko irratti akka hin gahamne ibsamaa tureera.
Haqni maalii? Haqni hawaasa fi namoota irraa maal barbaada? 
Qoodiinsaa qabeenya uummamaa fi qabeenyaa barbaachisaa ta'e maalii? Gaaffiilee kanneeniif deebiiwwan laakkofsaaf nama rakkisan ni jiru.
Baratamaan haqni falmii mana murtii keessatti taasifamurraa bu'aa argame waliin wal qabatee kan dhiyaatuu dha.
Haata'u malee haqni kana irratti qofa kan hundaa'uu miti.
Barreesitoonni hedduun haqa akkaakuu lamaan yookiin sadiin qoodanii kaa'u. 
Qoodamiinsa kanas:
Distributive justice kan jedhamu qoodiinsa qabeenyaa fi aangoo haqa irratti hundaa'e kan ilaalatuu dha. 
Haqni akkanaa kun lammiileen biyya tokko keessa jiraatan qooda dhimma siyaasaa, diinagdee, fi hawaasummaa irratti qaban kan agarsiisuu dha.
Haata'u malee sirni diriirfame kun bifa tokkoon ykn bifa biraatiin yoo cabe, seera cabsame kanaan kan miidhame dhimmicha gara qaamolee haqaatti geessuudhaan mirgi isaa akka kabajamuuf gaafata. 
Dhimmi akka kanaa yoo muudatu kan furmaata kenninu 'restorative justice' irratti hundoofnee ta'a jechuu dha.
Sirni Restorative justice dhaan tumame ammoo yakkamtoonni seera cabsan addabii walmadaalaa ta'e adabamuu qabu kan jedhu yoo ta'u, adabbiin dirqama yakkicha waliin walmadaaluu qaba kan jedhuu dha.
Sirni kun haaloo bahuu kan ilaalatu otoo hin taane, qaama mirgi isaa jalaa sarbame bakka jirutti deebisuu yookiin beenyaa kaffaluu kan ilaallatu ta'ee, akkasumas nama yakka hojjete kanas erga adabamee booda hawaasa waliin nagayaan akka jiraatu gochuu dha. 
“Restorative justice is concerned not so much with retribution and punishment as with /a/ making the victim whole and /b/ reintegrating the offender in to society. 
This approach frequently brings an offender and a victim together, so that the offender can better understand the effect his/her offense had on the victim” 
Barreesitoonni fi hayyoonni jecha haqa jedhuuf hiikkaa adda addaa kennaniis, kan hojirra ooluu danda'u garuu biyyoonni seera jechuudhaan ofiin kan tumatan akka ta'e ifa ta'uu qaba.
Biyyoonni Addunyaarra jiran akkaataa falasama mataa isaaniitin haqa jedhanii kan fudhataniif seera ni baafatu.
Haqa qabeessummaan maal gaaffii jedhuuf biyyoonni adda addaa seera hundaatuun ol kan ta’e heera mootummaa barreeffamaa ykn kan hin barreeffamin irratti tumuudhaan hiikka keennufi danda'u.
Heerri mootummaa sirna siyaasaa keessatti, mirgaa fi gaheen lammiilee maal akka ta'e fi falaasamni diinagdee fi siyaasaas maal akka ta'e tarreeffamee tumama jechuu dha. 
Gama kanaan HMFDRI gaaffii haqaa ummataatif deebii kan kennee dha jechuu ni dandeenya. 
Kanaafuu Heerri Mootummaa biyya keenyaa maddaa fi bu'uura haqaa ti jedhanii afaan guutachuun dubbachuun ni danda'ama.
Ummanni bakka bu'oota isaatiin dhimma siyaasaa, diinagdee, fi jireenya hawaasummaa qabu keessaatti dhimmota haqa baraadan kan jedhu hunda kaayeera. 
Kuni ibsama haaqa distributive akka ta'e ibsa gubbaati kennameerraa ni hubatama.
HMFDRI bal’ifnee hogguu ilaallu gaaffii haqaatiif deebii ykn karaa furmaataa fi kallattiiwwan gaaffiiwwan haqaa deebii itti argatan kan kaa’e ta’uu isaa ni hubanna.
Heera Mootummaa boqonnaa sadi jalatti mirga namoomaa fi bilisummaa tarreessee kan kaa'ee fi galmii heera mootummaa inni jalqabaas ta'ee inni dhumaa mirgoota kanneen kabajuu fi mirkanneessuu dha jechuu ni dandeenya.
Tumaa heera Mmootummaa caaseeffama mootummaa keessatti tarreeffaman fi kan biroos galmii isaanii tumaalee heera mootummaa boqonnaa sadii keessa jiran kabajamuu isaanii mirkanneessuu dha. 
Garuu mirgoonni namoomaa fi bilisummaawwan bu'uuraa heera mootummaadhaan beekkamtii argatan, heera mootummaatiin ni kabajamu waan jedhamee tumameef qofa ni kabajamu jechuu miti.
Akka hin kabajamne dhimmoonni taasisan dhabamsiisuudhaaf sirni akka diriirfamu taasifamuun isaa daran barbaachisaa dha jedhamee amanama.
Dabalataan namoonni aangoo mootummaa qabanii uummataa tajaajilaa jiraniis, aangoo isaanii dahoo godhachuudhaan mirga dhala namaa akka hin sarbineef sirni kana too'atu diriirfamuu qaba. 
Baratamaan qaamolee haqaa jedhamanii kan beekkaman kan akka mana murtii, poolisii, abbaa alangaa, fi mana amala sirreessaa dhaabbilee mirgoonnii dhala namaaf kennaman akka hin sarbamneef wabii ta'anii hundaa'anii dha. 
Mirgoonni kunniin yeroo baay'ee qaamolee haqaatti dhiyaatanii kan ilaalamanii fi qaamni balleessaadha jedhamee beenyaa akka kaffalu yookiin addabbi walmadaalaa ta’een akka adabamu taasifamuun isaa yoo beekkamee dha mirga dhala namaatiif wabiin aamansiisaa kaa'ameera kan jedhamu.
Gama kanaan qaamoleen haqaa sirna heeraa kabajuuf ta’ee diiguudhaaf shoora murteessa akka taphatan beekkamuu qaba. 
Seensa HMFDRI irratti ifaan akka kaa'ameen nageenyi fi dimokraasiin fulla'aa akka dagaaguuf, guddinni dinagdee fi hawaasummaa akka ariifatu, dirqama mirgaa lammiilee kabajamuu akka qabu kan nama walgaaffachiisuu miti. 
Lammiileen biyyatti mirgi isaanii yoo sarbamee, qaamni mirga isaanii kabachiisu hin jiraatu taanaan galmoonni gubbaatti kaa'aman kun bu'aa dhabeessa ta'a jechuu dha.
Sababa kanaaniis walitti bu'iinsii fi lollii uumamee misoomni biyyatti irratti guufuun uumamuu ni danda'a.
Mirgoonni heera mootummaa irratti tarreeffaman gatii kan qabaachu danda'an, yoo qaamni tumaaleen kun akka kabajaman wabii ta'uu danda'u diriirfame akka ta'e kan nama walgaafachiisuu miti.
Kana irratti hundaa'uudhaan gaheen qaamolee haqaa akka laayyootti kan ilaallamuu miti.Hawaas diinagdee tokko umuudhaaf naannooleen hunduu 
qaamolee haqaa walfakkaataa ta'e akka qabaatan godhamee diriirfamuu qaba.
HMFDRI kwt.9 jalatti seerri, hojimanni baratamaa fi kkf kamiiyyuu heera mootummaa waliin wal faalleesu hundi raawwatamiinsa akka hin qabaanne tumameera.
Seeronni akkanaa raawwatiinsa akka hin qabaanne taasisuudhaaf gaheen qaamolee haqaa ol'aanaa dha jedhamee yaadama.
Akkaataa heera mootummaa irratti tumameen ala aangoo mootummaa qabachuun dhoorkaa dha.
Haa ta'uu malee dhimoonni kanaan walqabatanii falmii kaasan yoo jiraatan, fala kan argatan qaamolee haqaatin ta'a.
Kana irratti hundaa'uudhaan qaamoleen haqaa ol’aantummaa heera mootummaa mirkaneessuun nageenyii fi tasgabbiin fulla'aan biyyatti keessatti akka dagaaguuf sababa ta'uu danda'u.
Qaamoleen haqaa gahee hojii isaanii haalaan bahan jechuun sirni heera mootummaa lafa qabateera jechuu dandeenya.Gahee isaaniif kenname haalaan yoo bahuu baatan immoo sirna heera mootummaa balaadhaaf saaxiluu ni danda'u.
Mirgootaa fi dirqamoonni heera mootummaa irratti tarraa'anii jiran akka kabajamaniif, lammiileen yeroo baay'ee kan iyyata isaanii dhiyeessan gara qaamolee haqaatti waan ta'eef qaamoleen haqaa ijaarsa sirna mootummaa heerawaatif daran barbaachiisaa ta'uun isaanii ifa ta'u qaba.
Barreeffama leenjii kana keessatti gahee qaamoleen haqaa sirna heera mootummaa kabachiisuuf qaban, qabatama biyyoota biroo addunyaarra jiran waliin walitti dhufeenyi yookiin garaagarummaan biyyi keenya qabdu fi ibsama seera hariiroo hawaasaa fi seera yakkaa kan ilaallu yoo ta'u, akkasumas gahee hojii dhaabbilee mirga namoomaa kabachiisanii fi komishinii dhaabbata abbaa gaar qaban maal akka ta'e ilaaluuf ni yaalama.
Kanaafuu leenjifamtoonni dhimmoota ka'uu qaban kaasuudhaan mariin barbaachisaa akka godhamu taasiisuun isaan irraa eeggama.

Biyya keenya keessa bara 2002 A.L.A tti sagantaan fooyya’iinsa sirna haqaa /justice system reform program/ ministeera ijaarsa dandeettii yeroo sanaa sadarkaa adda addaatti haqa waliin walqabatan akka qaamolee haqaatti ramadeera. 
Isaaniis:
Bu’uura HMFDRI tiin sadarkaa mootummaa federaalaatti aangoo seera baasuu kan kennameef mana maree bakka bu’oota uummataa.
Mana maree federeeshinii.
Mana maree Naannoolee.
Manneen murti sadarkaa federaalaa fi Naannootti argaman.
Waajjiraalee haqaa, poolisii fi Mana amala sirreessaa sadarkaa federaalaa fi Naannootti argaman.
Manneen barnootaa seeraa, inistiitiyuutiiwwan qo’annoo seeraa.
Waldaalee Abukaattootaa.
Waldaalee siiviikii seeraa dha.
Biyya tokko keessatti seera loogii tokko malee, akkasumas akkaataa mirga fi faayidaa lammiilee kabajameen hojiirraa oolchuudhaaf qindoomina qaamolee haqaa, hojii haqaa irratti bobba'an jiraachuun isaa barbaachisaa dha.
Qaamolee gubbaatti tarreeffaman kunniin dalagaa isaan akkaataa seeraan hin raawwanne yoo ta’e, mirga lammilee haqa argachuuf seeraan gonfatan kan dhabamsiisuu fi mootummaa irrattis komiin akka baay'atu kan godhu akka ta’e hubachuu qabna.
Mootummaan FDRI kana hubachuudhaan qaamolee haqaa gubbaatti caqafaman bu’uura 
godhachuudhaan sagantaa sirna fooyya’iinsa haqaa wixineessee hojiirra oolchaa jira.
Leenjifamtoonni ammaa leenjii kana irra jiraniis bu’aa dhumaa sirna fooyya’iinsaan wixineeffame kana irratti miseensa ta’uudhaan leenjii abbaa seerummaa fi abbaa alangummaaf barbaachisu sirnaan fudhachaa jiru.
Kana irraa ka’uudhaan namoonni baay'een qaamolee haqaa yoo jedhamu manneen murtii, poolisii fi waajjiraalee haqaa qofa yaadatu.
Haa ta’u malee kallattiidhaanis ta’ee alkallattiidhaan seera raawwaachiisurratti qaamonni hirmaatan akka jiran hubachuun barbaachisaa dha.
Haa ta’uutii kutaa leenjii kana jalatti qaamolee seera baasan dhiisuudhaan qaamolee akka  mana murtii, waajjira haqaa, poolisii fi mana amala sirreessaa ilaaluudhaaf yaalii ni goona.

Boqonnaa sagalaffaan HMFDRI waa’ee manneen murtii kan ilaalatu yoo ta’u, manneen 
murtii federaalaa fi Naannoolee akka hundeeffaman ni ibsa.
Mana murtii idiileedhaan alas mana murtii aadaa fi manni murtii amantiis akkaatuma walfakkaatuun heera mootummaadhaan beekkamtiin kennameefi jira.
Heera mootummaa irratti hin ibsamne malee, manneen murtii hawaasummaas akka jiran beekkamaa dha.
Akkasumas murtii manneen murtii hawaasummaa irraa kennaman ol'iyyannoodhaan gara mana murtii idileetis akka deeman tumameera.
Haa ta’u malee manneen murtii hawaasummaa ilaalchisee hojimaanni naannoolee adda addaa gara gara ta’uu 
danda’a.
Sadarkaa fedeeraalattis ta’ee, sadarkaa naannoottii akkaataan abbootiin seeraa itti filataman, haalli itti muudaman, adeemsi tajaajilaa, dhimmi naamusaan walqabatee jiruu fi kkf kan hoogganamu gumii bulchiinsa abbootii seeraatin ta’a. 
Mana murtii, waajjirrii haqaa, waajjiirrii poolisii fi manni amala sirreessaa gaaffii haqaa ummataan gaafatamuuf guyyaa guyyaadhaan kan deebisan yoo ta’u qaamolee kanneen keessaa shoora guddaa kan qabu mana murtii dha jechuu ni dandeenya.
Sirni haqaa sirna heera mootummaa kan eegsisu waan ta’eef heera mootummaa qaama gahee ol'aanaa qabu jechuun mana murtiidhaaf eegumsa ol’aanaa kaa'eera.
Kunis bilisummaa mana murtii mirkanneessuu akka ta’eetti fudhatamuu qaba. 

Manni hojii abbaa alangaa qaama seera raawwachiiftuu ta’ee kan hundaa’ee dha.
Aangoon Abbaa Alangaa federaalaa ministeera haqaaf kan kennamee dha. 
Haa ta’u malee, hojii Abbaa Alangaa kan hojjetan waajjiraaleen mootummaa biroos ni jiru.
Fakkeenyaaf yakka malaammaltummaa ilaalchisee koomishinii farra malaamaltummaa federaalaa, akkasumas yakkoota taaksii/gibira/ ilaalchisee waajjirrii galiiwwanii aangoo AbbaaAlangummaa seeraan gonfatee jira. 
Kun kan agarsiisu sirna dimokraasii keessatti hojii qaama tokko irratti akka hin tulamnee fi haqni akka hin dabneef furmaata ta’a jechuu dha.
Biyyoonni heddu mala kana 
fayyadamuudhaan bu’aa qabeessa ta’uu danda’aniiru.
Sadarkaa mootummaa naannoottis aangoon Abbaa Alangummaa ministeeri haqaa qabu akkaatuma sadarkaa federaala irra jiruun walfakkaatee kan diriirfamee dha.
Abbootiin Alangaa federaalaa kan muudaman, ministeera haqaatin yookiin, gumii ministeera haqaatiin hundaa’een raawwatama.
Kaadhimamaan tokko Abbaa Alangaa federaalaa ta’ee muudamuudhaaf, sadarkaan barnoota isaa seeraan digirii yookiin diploomaa qabaachuu qaba.
Abbaa Alangaa qorannoo yakkaa ilaalchisee poolisii ajajuu fi hoganuudhaaf aangoo kan qabu yoo ta’u, mana amala sirreessaa waliin garuu walitti dhufeenya maammilummaa hin qabu. 
Bu’uurri seeraa aangoo abbaa alangummaa seera yakkaa bara 1996 fooyya’ee bahee fi seera deemsa falmii yakkaa bara 1961 bahee dha.

Caaseefamni dhaabbata poolisii Itoophiyaa sadarkaa federaalaa fi Naannoolee saglaniitti kan gurmaa’e hogguu ta’u haala addaatiin kan gurmaa’an dhaabbata poolisiin magaalaaFinfinnee fi Diree Dawaas kan haammatee dha.
Komishiniin polisii federaalaa itti waamamni isaa ministeera dhimma federaalaaf yoo ta’u, mootummaan naannoolees caaseeffama mataa isaanii hordofuu ni danda’u.
Haa ta’u malee komishiniin poolisii mootummaa naannoolee itti waamamni isaanii bulchiinsa magaalaa isaaniitiif ta'a.
Leenjiinis kan adeemsifamu Koolleejjii poolisootaa federaalaa fi naannooleetiin ta’a. 
Ciminni poolisii akka dhaabbataatti sadarkaa naannoo irraa fooyyee kan qabu magaala Finfinnee keessa dha.
Poolisoota cinaatti fedhiidhaan kan gurmaa’an milishoonni naannoos ni jiru.
Kan hogganamanis qaama raawwachiiftuutiin ta’a.

Manni Amala sirreessaa yeroo jalqabaatiif bara 1944 A.L.A tti labsii lakkoofsa 45/1944 tiin kan hundaa'e yoo ta’u, labsiin kun labsii lakkoofsa 365/1995 tiin bakka bu’ameera.
Seerri yakkaa itti gaafatamummaa, adabbii fi amakiroo tumaalee ilaalatan qaba.
Seerri adeemsa yakkaa murtii dura himatamtoota hidhaa keessa akka turan tumaalee muraasa qaba.
Namoota mana hidhaa poolisii keessa jiran ilaalchisee itti gaafatamummaan kan ajajaa buufatichaa ti. 
Mana Amala Sirreessaa ilaalchisee sadarkaa mootummaa federaalaatti aangoon kan ministeera dhimma federaalaa yoo ta’u, sadarkaa naannootti garuu aangoon kan waajjira haqaati.

Qajeeltoowwan bu'uuraa HMFDRI keessaa tokko ol’aantummaa heera mootummaa ti.
Heerri mootummaa keewwata 9 fi keewwata xixxiqqaa kana jala jiraniin heerri mootummaa seera ol’aanaa biyyattii akka ta’ee fi seerri kamiiyyuu, hojimaanni baratamaa, akkasumas murtii qaama mootummaa yookiin abbaa taayitaa kamiiyyuu heera mootummaa waliin kan wal faalleessu yoo ta'e raawwatiinsa akka hin qabne lammiin kamiiyyuu, qaamoleen mootummaa, dhaabbileen siyaasaa, waldaaleen biroo akkasumas abbootiin taayitaa isaanii heera mootummaa kabachiisuu fi itti gaafatamummaa heera mootummaadhaaf bitamu akka qaban fi akkaataa heera mootummaa irratti tumameen ala aangoo qabachuun dhoorkaa akka ta'e ifaan tumameera. 
Tumaalee HMFDRI akka waliigalaa irraa hubachuun akka danda’amutti ol’aantummaa heera mootummaa jechuun tumaaleen heera mootummaa qaamolee mootummaa hundaaf jechuun seera baastuu, seera raawwachiiftuu fi seera hiiktuun kabajuu akka qabanii fi bitamuufi akka qaban akkasumas seeronnii fi qajeelfammoonni qaamolee kanaan bahan heera mootummaatiin gadi akka ta'an hubachuu dandeenya. 
Seerri kamiiyyuu yookiin murtiin kamuu heera mootummaa waliin kan wal faalleessu yoo ta’ee raawwatiinsa akka hin qabanne ilaallee jirra. 
Kanaafuu heerri mootummaa gama tokkoon qaamoleen kun hojii isaanii seera irratti hundaa’anii akka hojjetan qaamolee kanneen hundeessuudhaan leenjii gahaa kan kennu yoo ta’u gama biraatiin ammoo mirgi dhala namoomaa akka hin sarbamneef daangaa ni kaa’a.
Qaamoleen hundinuu heera mootummaa kabajuu fi kabachiisuu kan qaban heerri mootummaa seera ol’aanaa waan ta’eef qofa miti.
Maddi heera mootummaa kabajuu fi kabachiisuun ka’uumsa kan godhate ibsama birmadummaa saboota, sab-lammootaa fi 
ummattoota ta’uu isaatiin akka ta'e ni hubatama.
Heerri mootummaa sanada dhabiilee siyaasaa yookiin dhaabbata siyaasaa tokkoo otoo hin taane waadaa waliigaltee sabaaf sab-lammootaa fi uummattootaa waan ta’eef.
Kanaafuu qaamoleen mootummaa qaamolee haqaa dabalatee kabajamuu heera mootummaatif kuttannoodhaan dhaabbachuu qabu.
Kana jechuun dhaabbata siyaasaa tokkoof dhaabachuudha jechuu otoo hin taanee uummata hundaaf dhaabbachuu ta’uu qaba. 
Ol’aantummaan heera mootummaa kan mirkanaa’u qaamoleen mootummaa daangaa seeraa kanneen otoo hin darbin aangoo fedhii uummataan kenname bu’uura godhachuudhaan yoo hojjetanii dha.
Mirgoota heerri mootummaadhaa namoota dhuunfaa fi sabaaf sab-lammootaa fi ummattootaaf keenname otoo hin sarbin itti gaafatamummaa kannameef qixa seeraan hojiirra yoo olchan akka ta’e ifa.
Qaamoleen mootummaa, abbootiin taayitaa fi hojjatoonni yeroo hundaa seeraaf bitamuun gaaddiduu seeraa jala taa’uu qabu.
Qaamolee mootummaa yoo jedhamu qaamolee haqaa fi hojjattoota isaan keessa jiran jechuu dha.Kanaafuu ibsamni heera mootummaa jechuun mootummaa seeraan daanga’e / limited government/ fi mootummaa seeraaf bitame jechuu dha.
Mootummaan seeraan yoo bitamu sirni dimokraasii ijaaruudhaaf karaa saaqa.
Ol’aantummaan heera mootummaa kan mirkanaa'u nammoonni dhuunfaa heera mootummaadhaan mirgaa fi faayidaan isaanii mirkanaa’eef dhaabileen siyaasaa, waldaaleen biroo fi abbootiin aangoo isaanii, qaamolee mootummaa heera mootummaadhaan yeroo hundaa’an,heera mootummaa irratti hundaa’uudhaan seeroonni, danbootaa fi qajeelfammooni akkasumas heera mootummaa bu'uura godhachuun murtee kennan yoo kabajanii fi sirna heerri mootummaa hundeesseef fayyadamuudhaan yoo soocha'anii dha.
Kun yoo ta'uu baatee heerri mootummaa fi sirna heerri mootummaa qaamni cabsu, dhaabileen siyaasaa, waldaaleen biroo fi abbootiin aangoo balleessaa isaaniitiif yoo itti gaafataman akka ta’e ifa dha.
Itti gaafatammuummaa kana fixaan baasuudhaaf gahee ol'aanaa kan qaban ammoo qaamoota haqaa dha.
Qaamoleen haqaas itti gaafatammuummaa kana galmaan gahuu kan danda’an yoo sirna heera mootummaa fi heera mootummaadhaaf amanammummaan yoo dhaabbatan qofa dha.
Qaamoleen haqaa heera mootummaadhaaf kan dhaabbachuu danda’an yoo qajeeltoowwan bu’uuraa heera mootummaa fi tumaalee heera mootummaa irratti ejjannoo waliinii tokko yoo qabanii fi heera mootummaa kabachiisuuf yoo qophaa’anii dha.
Kanaafuu oggeessoonnii qaamoolee haqaa keessatti hojjeetan kaayyoo fi afuura heera mootummaa haalaan hubachuudhaan faayyidaa fedhii uummataa heera mootummaa irra jiran akkasumas soonaawwan ummataa hojiirra oolchuudhaaf kutannoodhaan ka’uu qabu.
Heera mootummaa fi dhaabbilee heera mootummaadhaan uummataaf hundaa’an hunda dalagaa guyyaa guyyaa isaanii keessatti heera mootummaa fayyadamuudhaan hojirra oolchuu qabu.

Gama Mirgoota Heera Mootummaa Eeguutiin Shoora Qaban.
Qoodinsa mirgootaa fi sababoota isaa ilaalchisee biyyoonni filannoowwan mataa isaanii hordofuu ni danda’u.
Dhimmi kunis tarree seeraan ibsamu danda’a.
Biyyoonni tokko tokko mirgoota hunda boqonnaa tokko jalatti yoo tarreessan, biyyoonni biroo ammoo boqonnaa hedduu jalatti mirgoota dhala namaa tarreessanii tumu.
Biyya keenya ilaalchisee seensa heera mootummaa irratti akka ibsameen dogongora seenaa uumame sirreessuudhaan biyya waligaltee fi wal danda’uu irratti kan hundoofte, biyyaa hawaas-diinagdee fi siyaasaa qabdu, mirga namoomaa ilaalchisee ejjannoon qabdu mirgoota hundumaa kan “bu’uuara” gochuudhaani.
Mirgoonni hundinuu kan “bu’uuraa” ta’anii mirgoota namoomaa fi dimokraasii jedhamanii ramadamaniiru. 
Kunis mirgoonni kunniin addunyaawaa, kan hin qoqoodamne, kan walqabatanii fi kana addaan hin babbaane ta’uu isaanii hin hambisu.
Mirgoonni kunniin heera mootummaa keewwta 13 hanga keewwata 45/1/ jalatti tumaman yoo ta’an akkaataa raawwii mirgoota kanaa ilaalchisee gahee qaamolee haqaa ilaaluu keenyaan dura waa’ee mirgoota garee fi mirgoota dhuunfaa ilaalla.
Mirgoota Garee /Collective Rights/.
Mirgoota garee kan jedhaman nammoonni eenyummaa isaaniitin, yookiin fedhii addaa waliin qaban irraa ka’uudhaan miidhaa isaanirra gahu ofirraa ittisuudhaaf kan isaan dandeesisu / group collection/ mirga eenyummaa eegsiisuuf itti faayyadaman akka ta’e hubatama.
Namoonni garee keessa jiran ida’ama mirgoota dhuunfaa otoo hin taane gareen akka gareetti naaf barbaachisu /ta’u/ jechuudhaan naaf yaa eegaman dhimmoota jedhan kan of keessaatti haamatee dha.
Mirgoonni dhala namaa seenaadhaan yeroo jalqabaaf beekkamtii yeroo argatan jedhamee tilmaamamu, jechuun dhaloota Kirstoos dura jaarraa 6ffaa irraa kaasee hanga yeroo dhihootti mirgonni garee beekkamtii otoo hin argatin turuun isaanii beekkamaa dha. 
Seenaan mirga dhala namaa irraa akka hubatamutti gaaffiin mirgootaa ka’an nama dhuunfaa bu’uura kan godhatee uumamaaan /biological theory/, amantii / Natural theory/, fedhii /interest theory/ waan tureef mirgi garee beekkamtii dhabuun isaa kan dinqisiifamuu miti.
Kana jechuun garuu namoonni yeroo dur irraa kaasee muuxannoo gareedhaan jiraachuu hin qaban jechuu dhaa miti. 
Afriikaa keessattuu seenaa dheeraa biyya keenyaa yoo ilaalle haalli jireenya hawaasaa gareedhaan akka ta’ee fi fedhii garee qofa otoo hin taane dirqama nama dhuunfaas gareedhaan raawwachuudhaaf fedhiin akka jiru hubanna.
Kanaaf qorattootni dhimma kana qoratan tokko tokko tumaan mirgi namoomaa kutaa addunyaa tokko tokko adda foo’a, bu'uurri isaanis hamilee fi nama waan ta’aniif hamilee bu’uuaraa qabatamaan (objective, reasoned moral) dhabu jedhu.
Yeroo dhihoo keessattuu, waggoota 30 /soddama/ darban keessa mirgi garee nuuf yaa eegamu gaaffin jedhu sadarkaa idil-addunyaa gaaffii guddaa ta'aa dhufeera.
Keessatuu diiggamuu Sooviyeetii, jijjiirama hawaasummaa bu’uuraa Yigoozlaaviyaa fi Afrikaa kibbaa booda gaaffiin kun daran babal’achaa deemeera.
Kun akka fakkeenyaatti ka’e malee yeroo ammaa akka addunyaatti umrii waaggaa 30 gadi kan ta’an gaaffii kana kaasaa jiran jechuun ni danda'ama.
Biyyoonni sirna koloniiraa/bittaa/ kan haara galfataa jiran yookiin haara galfachuu kan hin dandeenye garuu bilisummaa siyaasaa fi diinagdee /independence and identity/ mirkaneessu kan barbaadanii dha. 
Kanarraa ka’uudhaan gareewwan addunyaarra jiran keessattu aadaa, afaanii fi amantii ilaalchisee garaagarummaa qaban ifaan ibsuudhaaf kan isaan dandeessisu mirga gaafachaa jiran. 
Gareen heddu sirna cunqursaa jala ture fonqolchuudhaaf kan dhufe miti. 
Fedhiin kun sanyii tokko, yookiin garee qofa irratti kan hundaa’e miti, walgahiiwwan dhabbata mootummoota gamtoomanii irrattis fedhii biyyooleessaa ta’ee kan dhiyaatuu dha.
Sababni ka’uumsa kun baayy'ee ta’uu danda'u.Uumamni dhala namaa garaagarummaa irratti kan hundaa’e yoo ta’u garaagarummaan kun otoo hin sarbamiin eegamee turuun isaa nageenyaa fi misoomaaf bu’uura ni ta’a.
Addunyaa ammayyaawaa kana keessatti garaagarummaa jiru dhabamsiisuun balaa heddu fida.
Gaaffiin eenyummaa yoo deebi'uu baate kalaqni guddinaaf ta’an /doom to creativity/ akka dukkanaa’an kan taasisuu dha.
Adduunyaa ammayyaa ammaa keessatti bulchiinsi uummataa filatamaan sirna bulchiinsa dimokraasii ta’uun isaa gaaffii keessa kan galuu miti.
Biyyi keenyas qajeeltoo bulchiinsa kanaa hordofaa jirti.
Qajeeltoo sirna bulchiinsa dimokraasii keessaa tokko fi inni xiqqaan /garee, sanyii/ mirgi eegamu, mirgi hawaasdinagdee fi siyaasaa(pluralism) fudhachuun raawaachuu fi wal danda'uu akkasumas wal gargaaruu of keessatti qabatee jira. 
Kun immoo garaagarummaa garee bu'uura godhatan dhabamsiisuu akka hin danda’amne qofa otoo hin taane, gareewwan filannoo fi dhumaa isaanii mirga itti filatanii fi murteessan akka qabaachuu danda'an kan agarsiisuu dha.
Gareen / sanyiin, uummanni/ akka of ibsuu fi fedhii isaa akka hojiirra oolchu taasisuun gaaffii bilisummaadhaaf bu’uura ta’a.
Kanaaf barreessitoonni “... the ability of people to define themselves and to exercise their will is the very essence of liberty” jechuudhaan ibsu.
Kun hanga hin taanetti gabrummaa irraa bilisa ta’uu, bilisummaa isa dhugaa ta’e akkasumas bilisummaa/ freedom/ argateera jechuun hin danda’amu.
Biyya tokko keessatti nageenyi badhaadheera,haqni jira jechuudhaaf sabni tokko, sanyiin yookiin gareen fedhii, eenyummaa, filannoon, fi dhumarratti makamuu /dhoorkamuu/ garee birootiin walitti otoo hin makamin wal kabajee jiraachuu qaba. 
Haalli kun fudhatama kan qabu ta'us, fedhiin garee lamaanii akkamiti walsimuu danda’a? 
Mirgi nama dhuunfaa miseensa garee ta’e mirga garee wajjiin akkamitti walsima? 
gaaffiiwwan jedhan ka’uu ni danda'u.Kana deebisuudhaaf ammoo akkaataa armaan gadiitin madaaluun barbaachisaa dha.
Sabni, sanyiin yookiin gareen tokko garee biroo akka garee of danda’e tokkotti ilaaluun fudhachuu qaba. 
Gareen xiqqaas ta’ee gareen guddaan ibsama ofii isaa kan ta’an kan akka afaan, amantii, aadaa, sirna haqaa, fi kkf kan biroodhaan otoo jalaa hin liqimfaiin ibsama jiruuf jireenyaa fi eenyummaa isaa ta’uudhaan akka jiraatu akka barbaadu hunda, kan saba biroos akkaatuma ofii barbaaduun akka kabajamuuf hubachuun fudhachuu qaba. 
Barreessitootni dhimma akkanaa kana / mutual recognition/ jedhanii waamu.
Gama biraatiin garee ibsama addaa ofii akka qabu hunda garee biroo waliin mirga wal fakkeessu, kan walitti fidu, fi adda kan bahuu hin dandeenye qabaachuu danda’a. 
Biyyi aadaa hedduu /multi cultural/ akka ta'e hunda, /inter cultural/ ni ta’a.
Kanaafuu fedhii eenyummaa ofii eegun akka jiraachuu barbaaduu, eenyummaa garees eegee waliin jiraachuudhaaf fedhii qaba. 
Fedhiin lamaan kanneen wal simsiisuudhaan waliin jiraachuudhaaf walta’iinsa waliiniitu barbaachisa, kunis Afan Ingiliffaatin /Mutual concept/ jedhama.
Walta’iinsi waliin jiraachuu kun fulla’aa ta’uus qaba. 
Beekkamtii kennuun, fi akkaatuma kanaan fedhiin waliin jiraachuu galma waliinii sirnichaas ta’uu qaba. 
Kanas barreessitootni /mutual continuity/ jedhanii waamu.
Qabxiiwwan sadeen armaan olii biyyi yookiin gareen qabu nageenya itti fufaa horachuun waliigaluun misoomuu kan danda’u akka ta’e hayyoonni ni ibsu.
Gara heera mootummaa biyya keenyaa yoo deebinu yaada armaan olitti tarreeffame kaa'ame kana tumaalee adda addaa jalatti argachuu dandeenya.
HMFDRI kan raggaasifame sabaaf sab-lammoonni fi uummattootni Itiyoophiyaa gadi fageenyaan irratti mari’achuun murtii dabarsaniin akka ta’ee kutaalee leenjii gubbaa keessatti ilaaluu keenya ni yaadanna.
Sabaaf sab-lammoonnii fi ummattoonni” namoonni waliin ta'uudhaan hawaasa /a group of people/ uuman akka ta’ees heera mootummaa 
keewwata 39 jalatti ilaallee jirra. 
Hawaasni kun aadaa waliinii, afaan, muuxannoo walfakkaataa, kan jiraachaa jiruu fi xiinsammuu tokko kan qabuu dha. 
HMFDRI kanas kan ragaasifatan miseensoota ummataa xiin-sammuu tokko qaban kanneeniin waliigaluudhaan marii taasisanii ti.
Heera mootummaa kanas yoo raggaasifatan aadaan yookiin amantiin tokko isa biroo irraa akka caalu yaadame otoo hin ta'iin amantii fi aadaan kamiiyyuu garaagarummaa tokko malee tarkaanfachiisuu akka danda’an amanamee ti.
Armaan olitti ilaaluuf akka yaaleetti saboonni, sab-lammoonni, fi ummattootni aadaa, duudhaa, fi amantii ofiitiif kenne kan birootiifis haala walfakkaatuun kennee jira. 
Kana jechuun sabni tokko aadaa fi duudhaa saba biraa akkaatuma aadaa fi duudhaa ofii kabajutti kabaja jechuu dha. 
Ilaalchi akkanaa kun biyya akka keenyaa amantii tokko, mootummaa waalta’aa tokko ta’ee ture keessatti jijjiirama gaarii dha.
Heera mootummaa sanada ani hunda nan caala ilaalcha jedhu kan qabatee miti, ilaalchi heera mootummaa irratti calaqisiifamu qabu sirna “nuti walqixa, walqixas tarkaaffanna” kan jedhu hundeessuudhaaf kan kaayyeeffatee dha.
Sabaaf, sab-lammoonnii, fi uummattootni ilaalcha kana yoo murteessan fedhii fi amantii bilisaa mataa isaanii irratti hundaa’uudhaan, aadaa boonsaa ofii akka qaban hubachuudhaan, hundi isaaniitu faayidaa fi ilaalcha waliinii akka qaban ta'uu isaa hubatanii ti. 
Heera mootummaa akkaataa kanaan raggaasifame, nageenya fula’aaf wabii kan ta’u, guddina hawaas dinagdee kan aariifachiisu, walitti dhufeenya seenaa dogonggoraa kan sirreessu, fi mirgaa fi fayyidaa waliinii kabachiisuudhaan hawaas dinagdee fi siyaasaa tokko uumuu kan nama dandeesiisu akka ta’e ni hubatama.
Kana galmaan gahuudhaaf tumaalee heera mootummaa tarreeffaman keessaa tokkoo fooyyeessuun yoo barbaadame waliigaltee sabaaf, sab-lammootaa, fi uummattootaa akka barbaadu jala sararuun tumaniiru. 
Gareen akka jiraatuuf dirqama qabee tokkoo keessatti kan walitti qabamu qabu miti, /policy of assimilation/, / mutual recognition, consent and mutual continuity/ dhimmoonni jedhaman xiyyeeffannoon kennamee fi taa'uu qaban.
Qaamni mootummaa seera baasu, seera hiikuu fi seera raawwachiisu, dhabbanni amantii fi aadaa, manneen barnootaa seeraa, akkasumas qaamooleen haqaa biroo hundi yeroo hojii isaanii raawwatan fedhii garee hawaasaa kana ilaalcha keessa galchuun dirqama Heera Mootummaadhaan itti kenname akka ta'e hubachuu qaban.
Sabni, sab-lammiin yookiin uummanni tokko dhimmoota sadeen gubbaati ibsaman keessaa tokko na jalaa hir’ateera jedhee yoo koomate, qaamooleen haqaa gaaffii kana keessummeessan akka barreessitootni jedhanitti 'gaarii' fi 'haqaan kan deebi’u' ta’uusaa 
hubatanii eegumsa alaa /external protection/ kennuufi qabu.
Mirga Namoota Dhuunfaa Namootni nama ta'uu isaaniitiin mirga akka qaban beekkamaa dha.
Mirga nama ta’uu isaaniitin argatan kana seeraan yoo tumame malee eenyuyyuu jalaa cabsu hin danda’u. 
Mirga namoota dhunfaa kan jedhaman, namootni nama ta’uu isaaniitin qofa mirga gonfatan akka ta’e ni beekkama.
Mirgi nama dhuunfaa tokkoo hawaasa keessatti qoodiinsa tajaajilaa qabu ilaalchisee qajeeltoo walitti dhufeenya nama biraa walin qabu itti hoogganamu dha.Faayidaa waliinii waan qabaniif, gaaffii haamilee bu’uuraa waan qabaniif yookin waadaa seeraan waan hidhamanii fi dhimmoota kkf kabajamu akka qaban beeku qabna. 
Gocha tokko raawwachisuu waan danda’aniif /claims to freedom of action/ ta'uu isaaniitin mootummaan hundeefamu isaatin dura kan jiran waan ta’eef, mirgootni dhala namaa fi mirgoota siivikii kan jedhaman waliin guutuumaan guutuutti walitti dhufuu baachuu danda’u.
Mirgoota namoota dhunfaa kana ilaalchisee qaamooleen haqaa dhimmota dhiyaataniif qorachuu, qulqulleessuu fi eegumsa ol’aanaa gochuufi akka qaban leenjifamtootaan hanga danda’ameen aarsaa barbaachisaa ta'e kaffaluun gahee isaanirraa eeggamu bahu qabu. 
Gama Mirgoota Garee fi Dhuunfaa Eegsisuutiin Shoora Qaamolee Haqaa Gubbaati kan ilaaluudhaaf yaale maalummaa fi bu’uura mirga nama dhunfaa fi garee ti. 
Itti aansuudhaan kan ilaalli mirgoota kanneen kabachiisuu fi eegsiisu ilaalchisee gahee qaamoolee haqaa maal ta’uu qaba kan jedhu dha.
Waggootan kurnan darban keesstti Heera Mootummaa raggaasifaman, kan of keessatti qabatan biyyi yookiin ummanni tokko galma yookiin fedhii /aspiration/ itti gahuu barbaadu otoo hin taane tumaalee kaallattiidhaan qaamolee haqaatin raawwatamanis of keessaa qabu.
Heera mootummaa biyya keenyaas tumaalee kanneen of keesaa qaba.
Kanaafi heera mootummaa keenya keewwata 9/2/ jalatti qaamooleen mootummaa kamiyyuu dirqama heera mootummaa kabachiisuu fi ittiin ajajamu akka qaban ibseera. 
Heera mootummaa dhaaf ajajamuu, kabajuu fi kabachiisuudhaaf dirqama labsiin biraa nu hin barbaachisu.
Qaamni haqaa kamiyyuu mala adda addaa fayyadamuun heera mootummaa kana kabajuu fi kabachiisuu akka qaban hubatamu qaba.
Kana galmaan gahuudhaaf ammoo heera mootummaa hojiirra oolchuu /apply/ fi haallaan raawwachuu /enforcement/ jiraachuun dirqama ta’a.
Qaamoleen haqaa hunduu heera mootummaa kabachiisuuf itti gaafatamummaa waan qabaniif seera dhimma kana guufachiisu, murtii fi hojimaata bartamaa hundaaf gatii kennuu hin qaban. 
Qabxii kanaan walqabatee murtiin, seerri fi hojimaanni baratamaa kan jiru heera mootummaa bahuu isaatin dura yookin erga bahee booda /pre or post constitution/ kan bahe ta’uun isaa biyya keenyaaf garaagarummaa hin qabu.
Kanaafuu qamoolee hawaasummaa fi diinagdee heera mootummaa keessatti tumaman bifa qabatamaa fi hiikkaa qabuun akka raawwataman fi ergama heera mootummaa galmaan gahuutu isaani irraa eegama.
Yeroo tokko tokko seerootni gaaffii kaafne hunda nu deebisuu hin danda’an.
Seerri sirna adeemsa yakkaa mataa isaatin banaa seeraa kan qabu waan ta’eef, tumaalee heera mootummaa waliin wal faalleessan waan qabatee jiruuf raawwatinsa irratti banaa uumuu danda’a.
Banaa haala kanaan uumaman kallattiidhaan tumaale heera mootummaatiin 
yookiin afuura heera mootummaa irratti hundaa’udhaan guutamu akka qaban beekuun daran barbaacchisaa dha. 
Mirgoota dhala namaa ilaalchisee seerri adeemsa yakka kan rakkoo qabu waan ta'eef qaamoleen haqaa mirgootaa fi bilisummaawwan bu’uuraa heera mootummaa of eegannoodhaan raawwachuuf akka tolu taasisuun qaawwa seeraa uumame duuchuu qaban. 
Gama kanaan keessattuu qaamoleen abbaa seerummaa/ manneen murtii / fi ogeessoonni waajjira haqaa yookiin abbootin alangaa hojii isaan yeroo raawwatan qajeeltoowwan heera mootummaa fayyadamuudhaan raakkoo ummame hundaaf furmaata kennuuf yaaluun barbaachisaa ta'a.
Dhimmoota mirga namoomaa waliin walitti bu’iinsaa fi banaa seeraa uumamu kan nuuf hiikuu danda’u heera mootummaa qofaa miti, walgalteewwan addunyaas raawwatiinsa akka qabaatan heera mootummaa irratti ifaan tumameera.
Waliigalteewwan idil-addunyaa biyyi keenya mallatteesite raggaasifte sadarkaa heera mootummaadhaa gadi ta’uudhaan qaama seeraa biyya keenyaa ta’uudhaan tajaajila kennaa jiru.
Akkasumas mirga dhala namaa biyya keenya keessatti kabajamaniif maddaa fi bu’uura ta’uudhaan tajaajilu. 
Kanaafuu qaamoleen haqaa tumaalee mirga namoomaa waliin jiran hiikuu yoo barbaadan waliigalteewwan addunyaa biyyii keenya raggaasiiste ilaalu qabu.
Walligalteewwan idil-addunyaa kunniin hanga raggasifamanitti hiikkuudhaan yookiin kallattiidhaan fayyidaara oolu qabu.
Keessattu abbotiin seeraa fi abbootin alangaa walgalteewwan dhimmoota keessaan ala raawachuudhaaf /creative judge, and creative public prosecutor/ ta'uu qabu.
Kanaafuu mirgoota bu'uuraa fi bilisummaa heera mootummaa irratti hammataman ilaalchisee qaamoleen haqaa:
Mirgonni bu’uuraa fi bilisummaawwan addunyaawaa ta’uu isaanii tii fi heera mootummaa keenya keessatti haammatamanii xiyyeeffannoo cimaa qaamoolee haqaa kan barbaadan ta'uu isaanii.
Keessattuu qaamni aangoo abbaa seerummaa qabu ogeessota haalaan leenji'an waan qabuuf mirgoota kabachiisuu ilaalchisee gahee ol’aanaa kan qabuu ta’uusaa murtii fi raawwii hunda keessatti tumaalee mirga namoomaa fi afuurri jireenya hawaasa keenya keessatti kan dhugoomu ta’uusaa.
Mirgoonni hawaasaa, diinagdee, fi garee raawwachiisuudhaaf qaama abbaa seerummaa irra qaamoleen raawwachiiftuu biraa kan dursu ta'uus raawwii hojii abbaa seerummaadhaaf wabii / vital point of reference/ akka ta’an.
Dhimmootni mirga nammoomaa aariitiidhaan kan ilaalamanii fi badii uummameefis beenyaan madalawaa jiraachuu qaba. 
Gama kanaan Koomishiniin farra malaammaltummaa, dhabbanni abbaa gaar uummataa, mirgoota sarbaman qorachuudhaan, too’achuu, qo’annoo fi barnoota babal’isuun dirqama qaban bahuu qabu jechu dha.
Qaamoleen haqaa akka waliigalaatti, keessattu qaamni aangoo abbaa seerummaa qabu, seeraan kan leenji’e qofa otoo hin taane uummataf fedhii fi miira mirga namoomaa qaban hubachuudhaan deebii aariitiin kennuu qaba. 
Keessattuu qaama hawaasaa miidhaadhaaf saaxila bahuu danda’an adda baasuudhaan fedhii fi rakkoo isaanii hubachuudhaan mirga gareefis ta’ee dhunfaadhaaf xiyyeeffannoo addaa qaama haqaa kennu daran barbaachisaa akka ta’e.
Dhimmoota mirga namoomaa ilaalatan ilaalchisee qaamni haqaa iyyata sirna itti fudhatu baay’isuu fi akkaataa adda ta’een dhaqabamuummaa akka qabaatu, haqa himatamaaf qofa otoo hin taanee midhamtootaaf dhaqabsiisuu akka qabu, qaama haqaa hubachu akka qabu.
Mirga Namoota Dhuunfaa Raawachisuu Ilaalchisee Manni murtii waliigalaa Ameerikaa, maloota ammayyuummaan biyya tokko itti madaalamu keessaa akkaataa raawwatiinsa seera yakkaa biyya tokko keessatti adeemsifamu dhiphachuun yookiin bal’achuun iddoo guddaa akka qabu ibseera.
Kana bu’uura godhachuudhaan fakkaata heerri mootummaa keenya boqonnaa sadi jalatti tumaalee sirna adeemsa yakkaa kan tarreesuu danda’eef. 
Afuura tumaalee heera mootummaa kana yoo ilaalu falmii dhimma yakkaa irratti dhiibbaa gaarii kan uuman akka ta’e ifa. 
Tumaaleen kun gama biraatin seeroota kanaan walqabatan kan itti raawwatamanii dha.
Qaamni haqaa hundii gaheen qaban sadarkaa adda addaa haa qabaatan malee hundi isaaniitu gahee mataa isaanii qabu.
Kuni jechuun qaamni haqaa tokko gahee hojii qaama haqaa biroo keessa jiddu lixuudhaan bilisummaa dhabbatichaa irratti rakkoo uuma jechuu dhaa miti.Akkasumas qaamni hunduu gahee isaa bilisummaadhaan baha jechuuniis akka barbaadetti afuura heera mootummaa tiin alatti sochoo’a jechu dhaa miti. 
Hojiin raawatamu hundi qajeeltoo heera mootummaa tin ala akka hin taane to’annoon raawwii duraa fi raawwii boodaa diriirsuun itti gaafatammummaan jiraachuu qaba. 
Fakkeenyaaf miseensi poolisii tokko yakka raawwatame tokko qulqulleesuudhaaf qorannoo yeroo adeemsiisu qabeenya qabaman, namoota qabaman, ilaalchisee mana murtiidhaan qajeelfamni keennamuufi danda'a.
Qorannoon miseensi poolisii fi ajajni mana murtii bu'uurri isaa heera mootummaa keewwata 17/1/ ta'uu danda'a.
Kanumaan miseensi poolisii qorannoon adeemsiisuee ajaja mana murtiidhaan kennamen ala bahee yoo hojjete qaama haqaa biraatin gaafatamu danda’a.
Gama biraatin ajajni mana murtiidhaan kenname afuura heera mootummaatin ala yoo ta’es qaama haqaa biraatiin ni gaafatama jechuu dha.
Raawwiin qorannoo erga xumuramee booda galmeen gara abbaa alangaati darbuudhaan, abbaan Alangaas seera bu'uura godhachuun filannoo qabu hunda fayyadama jechuu dha.
Filannoowwan kanneen yoo fayyadamu mirgi dhala namaa yoo sarbame Abbaan Alangaas seeraan ni gaafatama.
Mirga dhala namaaf eegumsi kan barbaachisu yeroo qorannoo, fi qorannoon booda, himannaan dura yeroo jiru, qofa otoo hin taane yeroo dhagaha himannichaatis ta’uu qaba.
Yeroo akkanaa qaamolee haqaa keessaa gaheen mana murtii daran ol’aanaa dha.
Guyyaa bellamaa irraa kaasee hanga murtiin balleessummaa kennamutti adeemsa jiru kan too'atu mana murtii dha.
Adeemsa kana keessatti mirga dhuunfaa namootaa sarbuu kan hordofsiisan gaaffileen heedduu ka’uu danda’u.
Gaaffileen sababa namni dhunfaa falmu kaapiitaala maallaqaa fi beekumsa dhabuurraa ka’uu danda’u.
Yeroo akkanaa qaamni abbaa seerummaa sarbamuu mirga dhala namaa dhoorkuudhaaf fi mirga isaa kabachiisuuf hanga kamitti adeemuu qabaa? 
Kan jedhu ka’uu barbaachisaa dha. 
Dabalataan qabxiilee itti aanan ilaalla.
Jalqaba tumaalee heera mootummaa of eegannoodhaan yoo madaalle qaamni seera baastuu sirna heera mootummaadhaaf keessattuu ol’aantummaa seeraatiif xiyyeeffannoo addaa akka kenne hubachuu dandeenya.
Sababa kanaafi mirgoonni bu’uuraa boqonnaa sadi jala jiran haawwii otoo hin taane mirgoota raawwatamuu qaban akka ta’an kan agarsiisu.
Mirgoota kanneen manneen murtii akka qaama mootummaa tokkootti dirqama raawwachisuu akka qaban tumameera. 
Mannen murtii keenya heera mootummaadhaan hundaa’an kan qajeelfaman heera kanaan fi seeroota biriitin akka ta’e ifa dha.
Kanaafuu mirgi ofirraa ittisuu himatamaa, sababa maalaqaa fi dandeettii dhabuudhaan ni sarbama jedhe Manni Murtii yoo amanee, fi seerri yoo eeyyame, dhimmi akkanaa kun Abukaatoo ittisaa ramaduudhaan sirreessu qaba jechu dha.
Abukaatoo ittisaa dhaabuun kan rakkisu yoo ta’ees manni murtii dhimma kanaaf mala barbaaduudhaan fooyyeessu akka qabu fi mirga dhala namaa kabachiisu akka qabu gaheen ol'aanaa kennamee fi jira.
Kanaan walqabatees afuura heera mootummaas qorachuu qabna.
Heera mootummaa tumaa ifa ta'een beekkamtii hin kennuuf jedhamee kan yaadamaa ture manneen murtii aadaas gurmaa’anii akka hojjetan tumameera.
Manneen murtii aadaa fi amantii akka mana murtii idileetti haqa kan baasan seera akkaataa ogeessaatti qaacceessuudhaan otoo hin taane dhugaarra gahuudhaaf xaaruudhaan akka ta’e ni beekkama. 
Manneen Murtii kun dhugaa /truth/ baasuudhaaf dhihoodha jedhame yaadama. 
Kanaafuu heera mootummaa fi qaama abbaa seerummaa akka waliigalaatti dhugaa fi haqa / truth and justice/ akka argamu carraa banu.
Dhugaarra gahuudhaaf sirni abbaan seerummaa dandeesisu kan jiraatu falmii bitaa mirgaa qofa dhagahuudhaan murtii kan kennu qofa otoo hin taane jidduutti falmiirratti kan adeemsoota mirga dhala namaa sarbuu danda’an yoo jiraatan jiddu lixuudhaan sirna sirreessu ta’uu qaba. 
Gama kanaan seera deemsa falmii keenya otoo ilaallee qaamni abbaa seerummaa kaka’uumsa mataa isaatin dhimmoonni raawwachuu qabu /a pro active justice activities/ tumamanii argamu.
Fakkeenyaaf himatamaan tokko qorannoo duraatiif mana murtii yoo dhiyaatu kaayyoon itti dhiyaate jecha amantaa fi waakkiidhaaf akka dhiyaate manni murtii itti himuu akka qabu seerri ni ajaja.
Gaaffii gaafatamuuf deebii kennuuf akka hin dirqamne itti himama.Himannaan sarbamu mirgoota dhala namaa hordofsiisu iddoo tokkotti yoo dhiyaatan himannaan akkanaa akka gar gar bahan manni murtii ajaju qaba. 
Akkasumas himannaan mirga dhuunfaa namootaa kan sarbu danda’u yoo dhiyaates fooyya’ee akka diyaatuu fi sirna mirga namaa kabajuun akka sirreeffamu ajajamu qaba.
Himannaan yakkaa haraa yoo dhiyaatu falmiin kan gaggeeffamu qabu mirga himatamaa akka hin sarbine manni murti erga qoratee booda ta’uu qaba. 
Gama biraatin manni murti chaarjii himannaa fudhe tokko himannaa himatamaaf dubbisuun qofa kan daanga’uu miti.
Himannaa dubbisuun qofa otoo hin taane akka himatamaadhaaf galu taasisuun ibsuu fi qabu.
Himatamaan qabiyyee himannichaa hubate himannaadhaaf deebii kennuu dhiisuudhaan otoo callisee mirgi isaa daran kan kabajamu yeroo ragaan dhiyaatu waan ta’eef manni murti ragaan akka dhiyaatu ajajuuf dirqama jechu dha.
Gama biraatin himatamaan yakka akka raawwate kan amane ta’uus manni murti beellama kan kennu mirga himatamaa kabachiisuudhaaf otoo beelama hin baay’isin murtii barbaachisaa ta’ee kennuu qaba. 
Kuni jechuun garu namni tokko waan amaneef qofa balleessaa qaba jechuun nama rakkisa.
Jecha amantaa himataan kennee bu'uura godhachuudhaan murtiin balleessummaa erga kenname booda, yeroo himannaan dhagahamu manni murti jecha waakkii galmeessuu akka qabu yoo amane kanuma kaka'uumsa mataa isaatin galmeessudhaan murtii balleessummaa kennee ture kufaa akka godhu seerri ni ajaja.
Jechi ragaa abbaa alangaa yeroo dhagahamuus manni murti ragaalee dhiyaataniif gaaffii barbaachisaa ta’e yeroo barbaadetti gaafachu danda’a.
Ragaaleen abbaa alangaa erga dhagahamaniin booda barbaachisaa yoo ta’e ragaan himatamaa dhagahamu danda’u.
Himatamaan jecha kennuu yoo barbaade jalqaba kenna jechu dha. 
Manni murtis dhimmicha ibsuudhaaf akka tolu gaaffii barbaachisaa ta’e gaafachu danda’a.
Himataan yookin himatamaan ragaan dabalataa akka dhagahamuuf yoo gaafatan manni murtii kan eeyyamu danda’u ragaaleen dabalataan waammaman ijoo dubbii qabame kan haalaan ibsanii fi haqaaf barbaachisaa dha jedhee yoo amanee dha. 
Ibsamni tarree kanaa seera adeemsa yakkaa keessatti ni tarreeffama. 
As irratti kan agarsiisuudhaaf yaalame qaamni abbaa seerummaa akka qaama mootummaa birootti mirgoota bu’uuraa nammummaa fi bilisummaa kabachiisuudhaaf dirqama kan qabu ta’uu isaa haala kan mijeesse seera adeemsaa raggaasimee jiru akka ta’u hubachuu qabna. 
Mirgi dhala nama dhuunfaa akka hin sarbamneef sadarkaa himannaa dubbisurraa eegalee hanga murtii kennuutti qaamni haqaa mala jiddu itti lixuu danda'u hedduu dha. 
Himatamaan gaaffii qaxaamuraa gaafaachu yoo hin dandeenye offirraa ittiifachuudhaaf Abukaatoo ittisaatti fayyadamuun rakkoo uummamu danda’u furuun ni danda'ama. 
Manni murtii ragaa daran barbaachisaa ta’e sababa rakkoo dandeettii yookiin dagannoodhaan yoo dhiyaachu dhabe sarbamuu mirgaa kan hordofsiisu waan ta’eef ragaan kun dhiyaate murtiidhaaf akka tolu taasifamu qaba. 
Dhugaa baasuudhaaf qaamni abbaa seerummaa falmii barreeffamaa fi afaanii bitaa mirgaa, ragaa madaaluu, fi dhimmota kana fakkaatan keessatti hirmaannaa guddaa taasisu akka qabu hubatamuu qaba.
Hirmaannaan hoo’aa qaamni abbaa seerummaa /judicial activism/ yeroo barbaadametti kan godhamu sirna adeemsa seeraa tiif barbaachisaa ta’ee yoo argamee dha. 
Barbaachisaa ta’ee argameera kan jedhamu, abbaan seerummaa bilisaan gaggeefamu isaa sarbuudhaan otoo hin taane mirgaa fi bilisummaa heera mootummaa irratti caqafaman kabachisuudhaaf akka ta’ee tilmaamuun barbaachisaa dha. 
Kanumaan dhimma kana waliin walqabatee kan ilaalamu qabu, falmii bitaa mirgi hin kaafne maalifan kaasa jechuudhaan bira darbuun mirgoota bu’uuraa heera mootummaa waliin waan wal hin simneef haaqa baasuudhaaf qaamni abbaa seerummaa baayy’ee tataafachuu akka qaban kan agarsiisuu dha. 
Manni murtii hanqina ogeessaa jiru, himatamaan Abukaatoo dhaabbachuudhaaf maallaqa qabaachu isaa, qindoomina gaarii himataa/abbaa alangaa/ qabu, rakkoo teeknikaa seeraa hubachuudhaan mirgoonni dhala namaa akka hin sarbamneef haala mijeessuu fi toochuudhaaf gahee ol’aanaa akka qaban gubbaatti bal'innaan ilaallee jirra.
Kana taasisuun ammoo al- kallattiidhaanis ta'ee kallattiidhaan tumaalee heera mootummaa kabachisuu dha. Seera kabajuu dhabuun ammoo itti gafatamummaa naamusaa kan hordofsiisu waan ta'eef seera kabajuun lammilee hundarraa kan eegamu ta’a jechu dha. 
Armaan olitti ilaaluuf akka yaaletti abbootiin seeraa hubannoo gahaa argachuu qabu yoo jedhamu, Abbootiin seeraa dhimmoota hundarratti aangoo abbaa seerummaa ni qabu jechuu dhaa miti. 
Biyya kamiyyuu keessatti walitti bu'iinsi hundi furmaata kan argatu mana murtii keessattii miti.
Inumaa rakkooleen hedduu mana murtiidhaan ala qaamoota haqaa fi namoota dhunfaa birootin fala argatu jechamee amanama.
Biyya Ameerikaa keessatti dhimmoonni gaaffii siyaasaa/ question of political doctrine/ ka’an ilaaluudhaaf manneen murtii aangoo hin qaban. 
Akkataa kanaan keessattuu qaamoolee mootummaa federaalaa gidduutti walitti bu’iinsi yoo uummame dhimmichi mana murtiin ala akka ilaalamu taasisun kan baratamee dha. 
Fakkeenyaaf biyya Ameerikaa keessatti gaaffii akkanaatin walqabatee gaafileen ijoo Heera Mootummaa /akaakuun Mootummaa Riipabliika ta’uusaa, aangoo wal qunnamtii biyya alaa waliin walqabate ilaalchisee, sirna heerri mootummaa itti fooyya’u ilaalchisee fi kkf / non justiciable / jedhamanii mana murtiidhaan hin ilaalaman jechuu dha.
Barreeffamni dhihoo kana barreeffamanis, dhimmoonni federaalaa /non justiciable / ta’aa jiru. 
Gaaffiileen akkanaa fi kanaan walfakkaatan kan hiikkaman adeemsa siyaasaatin hiikkamu jechu dha. 
Biyya Faransaay keessattis haaluma kanaan kan wal fakkatu dha. 
Biyya Jarman keessatti dhimmoonni kun kan dhiyaatan ilaalaman mana murtii heera mootummaa keessatti ta’uus qaamooleen dhiyyeessan yeroo baayy’ee bu’aa siyaasaa argachuudhaaf kaayyeefatu jedhamanii waan shakkamaniif ni jibbamu.
Biyya keenya keessattis dhimmootni akkanaa kan ilaalaman, mana murtii keessatti otoo hin taane qaama heera mootummaadhaan aangoon kennameef jechuun Mana Maree federeeshiniidhaaf akka ta'e kutaa moojulii kana keessatti ilaalle bira darbuun keenya ni yaadatama. 
Kanaafuu qaamni Abbaa seerummaa yeroo hundaa kan argamu /omnipotent/ fi murteessu kan danda’u / omnipresent/ taasifame fudhatamu hin qabu.
Abbootin seeraa dhimma qabame tokko irratti, murtee kennuu isaaniin dura dhimmichi mana murtiidhaan kan ilaalamu qabu / justiciable/ ta’ee tumaa seeraa ifa ta’een tumamu isaa mirkaneessu qabu. 
Dhimmichi mana murtii kan dhiyaachu hin qabne /non justiciable/ ta’ee otoo jiru 
dhimmicha ofitti fudhachuun kan ilaalan yoo ta’e mirga haqa argachuu heera mootummaa keewwata 37 jalatti tumame cabsuu isaanii hubachuu qabu. 
Dhimma akkanaa mana murtii keessatti akka ilaalamu ifa dha.
Fakkeenyaaf tajaajilaa Bataskaanaa tokko falmiidhaan bulchaa Bataskaanaa gochuudhaan murtee kennuun mirga namummaa hojjetaa kabachiisuu dha moo?
Yookin mirga namootaa haaqa argachuu qaban dhiphisuu dha?Dhimma kana irratti leenjifamtootni otoo irratti mari’atanii gaarii ta’a. 
Misooma Ariifachiisaa fi Fulla'aa mirkanneessuu Keessatti Shoora qaban Ummanni Itoophiyaa hoongee fi hiyyummaa keessa waan tureef waggaa dha waggatti carraa hoongeedhaaf saaxilamuun isaa baay’ee bal’aa dha.
kanaafuu wabii midhaan nyaataa kan hin mirkaneessine /guddinni fi misoomni waggoottan darban akka eegametti ta’e/ dhugaa hin haalamne akka ta'e ni beekkama.Biyyattiin tun sadarkaa idil-addunyaatti biyyoota daran hiyyuumma keessa jiran tarreetti ramadamtee argamti.
Gama biraatiin ammas akka addunyaatti biyyoota aariitiidhaan misoomaa jiran keessattiis sadarkaa guddaarra jirti.
Dimokraasii fi bulchiinsi gaarii biyya keessa hin jirreetti, dhimmoonni misoomaaf barbaachisaa ta’an ni jiru jechuun hin danda’amu.
Otoo jiraataniyyuu biyyatti hiyyuummaa jalaa ni baasu jedhamee hin tilmaamamu. 
Dimokraasii fi bulchiinsi gaarii mirgaa fi walqixxummaa ummataa mirkaneessuudhaan biyya keenya keessatti nageenyi fulla’aan jiraachuun isaa biyyatti hiyyuummaa keessaa baasuudhaaf haal duree tokko akka ta’e kan nama walgaaffachisuu miti.
Dimokraasii fi bulchiinsi gaariin imaammata biyyi keenya itti misoomtu baasuudhaaf akka nama gargaaru beekkamaa dha. 
Fedhiin ummataa misooma mirkanneessu waan ta’eef sirna dimokraasii fi bulchiinsi gaarii keessatti paartileen siyaasaa imammata misoomaaf barbaachisaa dha jedhan ni dhiyeessu.
Ummannis imammattoota paartileedhaan dhiyaatan keessaa barbaachisaa dha jedhee kan amane filata jechuu dha.
Kan hin barbaanne ammoo bira darba. 
Uummanni guutuu imamattoota misoomaa dhiyaatan galmaan gahuudhaaf miira kaka’uumsa horatee gahee isaa bahuudhaaf sirni dimokraasii barbaachisaa dha jedhamee amanama.
Sochiin duula misoomaa kun galmaan gahamee bu’aa qabeessa kan ta’u hawaasni guutuu dhimmoota fi kaayyoolee bu’uura ta’an irratti ejjannoo fi ilaalcha tokko qabaatee lamiileen hunduu gahee mataa isaa bahuu yoo danda’ee dha.
Bulchiinsi haqaa ammayyaa, hojii isaa si’oominaan dalaguu fi bu’aa qabeessa ta’e jiraachuun isaa misooma diinagdee fi hawaasummaa mirkaneessuudhaaf warraaqsa 
godhamu keessatti shoora ol'aanaa akka qabu gubbaattis ibsamuuf yaalameera.
Sirni haqaa akkanaa jiraachuun isaa ol’aantummaa seeraa mirkaneessudhaaf fi lamiilee fi uummanni akka waliigalaatti misooma diriirfame keessatti akka hirmaataniif carraa bana jechu dha.
Sirni haqaa akkaanaa bakka hin jirreetti sirni dimokraasii fi bulchiinsi gaarii dagaaguu waan hin dandeenyeef ummannii fedhii bilisa guutuu qabuun misooma keessatti hirmaachuudhaaf carraa qabu ni daangeeffama jedhamee yaadama. 
Sirni haqaa bu’aa qabeessaa fi si’oomaa ta’e jiraachuun isaa nageenya tasgabbeessudhaaf sochiin daldalaa wabii akka qabaatu, lammiileen qabeenya hooratan inveestii gochuudhaan kaappitaalli alaa fi invastimantiin akka hawwachisaa ta’u akka waliigalaatti hiyyummaa biyya keessaa dhabamsiisuudhaaf baay’ee barbaachisaa dha. 
Kaayyoo kana galmaan gahuudhaaf sirni haqaa heerri mootummaa, uummaataa fi mootummaan sadarkaa irra jiruun fooyya’iinsa taasisuudhaan ijaarsa sirna dimokraasii fi mirga dhala namaaf wabii keennuu fi kabajuun, biyyattii keesatti guddinaa fi diinagdee 
ariifachiisaa fi fulla’aa ta’een lammiin hunduu sadarkaa jiru irratti itti fayyadamaa kan itti ta’u mirkanneessuudhaaf tattaaffii godhamaa jiru keessatti gahee isaa akka bahu carraa banuun dhimma yeroo itti kennamu miti.
Gama kanaan qaamoleen haqaa nageenyaa 
tasgabeessudhaaf qajeeltoo gabaa bilisaa mirkaneessuudhaaf gahee ofii ni taphatu jechuu dha.
Nageenyaa fi Tasgabbii Misoomaa Gargaaru Gama Uumuutiin.
Nageenyaa fi tasgabbiif qaamni haqaa si’oomaan jiaachuun isaa misooma diinagdee tiif baay'ee barbaachisaa dha.
Misooma mirkanneessuf, nageenyaa fi tasgabbii diriisuudhaaf seeraa fi sirni akkaataa amansiisaa ta’een mirkanaa’uu qaba.
Biyyaattin akkasumas hawaasni guutuun naasuu yakkaa irraa fi rakkoolee hawaasummaa irraa bilisa ta’ee misoommaa irratti akka hirmaatu nageenyi akka itti dhagahamu gochuun barbaachisaa dha.
Yakkaa fi lolli yoo baay’ate misooma fulla’aa ta’e galmeessisuu irratti dhiibbaa mataa isaa akka qabu ni hubatama.
Lammiileen mirga heera mootummaatiin mirkanaa'eef keessaa kan akka qabeenya horachuudhaaf wabii yoo dhabe hirmannaa diinagdeedhaaf taasisan ni daangeessa jedhamee amanama. 
Kanaafuu hawaasni biyyattii qabeenyii isaa, lubbuun isaa, nageenyi qaama isaa akka kabajamuuf qaamoleen haqaa fi mootummaan itti gaafatamummaa heera mootummaa kan keenameef akka ta’e heera mootummaa dubbisuudhaan qofa hubachu dandeenya.
Hawsni naasuu xin-sammuu fi sodaa qaamaa irraa bilisa ta’ee misooma irratti akka hirmaatu taasifamu qaba.
Nageenyaa fi tasgabbiin biyya tokko keessa yoo kan hin jiraanne ta’e hojiin daldalaa amantii akka hin horannee fi sadarkaan inveastimantii akka xiqqaatu taasisa.
Invastimantiin haaraa yaaduudhaafis kan nama rakkisu waan ta’eef misoomni biyyatti guyyaadhaa guyyaatti akka hir’achaa deemuuf sababa ta’a jechuu dha.
Invastimantii argamurraa carraa hojii lammiileedhaaf uumaman hiyyuummaan akka qancaruu fi hojii dhabdoonni nageenyaa fi tasgabbiidhaaf ba'aa akka ta'an hubachuu qabna.
Kanaaf qaamoleen haqaa inveestmantii alaatiif haalli mijaawaa jiraachuun isaa uummanni addunyaa akka hubachuu danda’u gochuudhaan invastmantii fi daldala argamurraa faayidaa itti fufaa fi aamansiisaa ta’e uummuudhaan hiyyuummaa fi hoongee biyyaa daraaraa jiru irraa bilisa ta’uuf tattaafachuun dirqama mootummaa qofa otoo hin taane dirqama lammiilee fi hawaasa hundaa akka ta’e hubachun dirqama ta’a.
Qaamni haqaa yakkaa aariifataa fi bu'aa qabeessa ta'e akka jiraatu gochuudhaan uummannis ol’aantummaa seeraa fi qaama haqaa irraa amantaa akka horatu taaisuun nageenya fula’aaf haala mijeessuutu nama hundarraa eeggama.
Kanaaf yoo danda’ame yakki akka hin raawwatamne dhoorkuu fi dhaabuu, yeroo yakki uummame ammoo qaama yakka raawwate qorachuudhaan adda baasuu, qaama yakka raawwate hawaasa keessaa foo’anii baasuudhaan murtii haqaa fi madaalawaa akka argatu taasisun adabbii madaalawaas akka argatu gochuudhaan yakki irra deebi’amee akka hin raawwatamne sirna dandeesiisu uumuun, sirna qaama yakka uume adamsee qabuu danda'u, kan himatuu fi kan adabu, namoota qulqulluu ta’an kan eegu, gahee ol’aanaa qaamni bulchiinsa haqaa ta’uu qaba. 
Yakka rawwatame qoratanii baasuudhaan qaama yakka raawwate hawaasa qulqulluu keessaa adda baasuudhaan murtiidhaaf akka dhiyyaatan gochuun midhamaa dhunfaa yakkiichaan kallattidhaan kan miidhame haara akka galfatu gochuudhaan, qaamoleen haqaa aamantaa uummataa akka horatan fi akka waliigalaatti hawaasa guutuu keessaatti 
tasgabbii fi nageenya uummamu dha.
Kanaan misoomaaf haala mijaawaa ta’ee uumuu dha. 
Gama biraatin yakkaa adda baasuudhaan nama yakka uume hawaasa keessaa foo’nii 
baasuu irrtti sochiin taasifamu mirgi lamiilee qulqulluu ta’an akka hin tuqamne fi hin sarbamne sirna barbaachisaa ta'e uumuudhaan hawaasa fi mootummaa itti gaafatamuummaa itti dhagahamu irraa kan eegamu dha.
Kaayyoo kana galmaan gahuudhaaf qaamooleen haqaa gahee ol’aanaa qabu.
Kanaaf gama tokkoon namoonni yakka raawwatan himatamanii adabbii seeraan ka’ame 
yoo adabaman, gama biraatin ammoo adabbiin kan kennamu yakkamtoota qofarratti ta’ee, dhimmichiis kan laallamuu qabu seera roga qabeessa ta’een fayadamuun akka ta’e beekkamaa dha.
Nageenyaa fi tasgabbii uumuudhaaf mootummaadhaaf shoora ol’aanaa kan qabu yoo ta’u, mirga dhala namaa kabajuu fi kabchiisuun Nageenaa fi tasgabbiiraa adda kan ta’ee miti.
Kunis al kallattiidhaan misooma mirkanaa'e akka jiru kan itti agarsifamu ta’uu danda’a. 
Akka waliigalaatti sirni haqaa qaama naasuu yakkaa hawwaasa irraa hir’isuudhaan, namoonni yakka raawwatan murtiidhaaf akka dhiyaatan kan itti mirkanaa’uu fi misoomni akka aariifatu, mootummaa fi qaamoleen daldalaa fi invastimantiin aamntii akka qabaatan taasifamuu qaba.
Kanaafis: Sirni bulchiinsa haqaa keessattuu hawaasa bu'aa qabeessa ta'an hunda akkaataa haqa qabeessa ta'een kan isaan tajaajiluu danda'u ta'uusaa.
Hawaasa guutuudhaaf, midhamtoota dhuunfaa fi ragaa baatoota sirna qulqullina isaa kan eegatee yeroo fi sadarkaa barbaadametti kan keennamu ta'uusaa.
Sirna haqaa ammayyaa ta'ee fi akkaataa aarifachiisaan murtii itti kennamu mirkanneessudhaan yakkamtoota hawaasa qulqulluurraa adda baasuun murteedhaaf dhiyeessu danda’uu.
Ajajaa fi murtii adabbii manneen murtii sirna haal duree tokko malee itti raawwatamu mijeessu.
Qaamni haqaa bifa qindoomina qabuun sirna tajaajila hawaasaa itti kennu ta'uu akka qabu.
Yoo ta’uu baate qaamni haqaa nageenyaa fi tasgabbii uumuudhaan misoomaaf gargaarsa keennuu isaa dhaabuudhaan sirna diigaa fi nageenyaa fi tasgabbiidhaaf guufuu ta'uun isaa hin hafu jechu dha.
Misooma fulla’aa fi aariifataa mirkanneessuudhaaf sadarkaa gabaa addunyaatti dorgomaa gahuumsa qabu ta'uudhaan tajaajila qulqullina qabu dhiyeessun bulchiinsa gaarii diriirsuun hojimaata iftoominaa fi itti gaafatamummaa qabu diriirsuun dhimma murteessaa dha.
Seerri sirna aariitii fi bulchiinsa bu'aa qabeessa qofa ta'uun alatti bulchiinsa gaariis akka of keessatti hammachu qabu ifa dha.
Sirni seerrii itti bahu seera raawwachuudhaaf gahumsi jiru fi aariifataa akkasumas yeroo barbaadame keessatti murtii kennu kan dandeessisu uummamuun isaa ibsama bulchiinsa gaarii itti mirkanaa'e kan itti mirkanaa'uu dha.
Qorannoon adda addaa akka agarsiisutti inveestrootni biyya bulchiisi gaarii jiru keessatti, qabeenya isaanii dhagalaasuudhaaf akka barbaadanii fi dhiyyeessi taaksii fi malootni jajjaabeessaa kophaa isaanii akka gahaa hin taane mirkanaa'eera.
Yeroo dorgommiin addunyaarra jiru kanatti dhiyeessaa fi jajjaabeessii mootummaa invastarootaaf godhamu invastimanti hawwachiisaa gochuudhaaf tarkaanfii jiran keessaa tarkaanfii isa jalqabaa ta'uus garuu gahaa dhaa miti.
Invastaroonni biyya keessaa fi biyya alaa waamuudhaaf bakka jiranitti tursiisuudhaa fi babal'isuudhaaf hojii kana caalaa hojjechu qabna.
Invastaroota gabaa keessa seenuudhaan dura seera beekuu fi qorachuu barbaadu.
Gabaa keessa erga seenanii booda seeroota eeguudhaan akka raawwatan sababa wabummaa qabu barbaadu.
Seerri akka jirutti akka itti fufu kan jijjiiramu yoo ta'ees mirga isaanii eegsiisuudhaan ifaa fi hirmaachisaa haala ta'een jijjiiramu akka qaban barbaadan.
Seeroota kanneeniif hiikkaa mana murtii keessatti keenamu fi seerootni waligaltee akkasumas seerootni biroo haala itti raawwataman amananii socho’u.
Invastarri goodaanttu dha akka jedhamu hunda, invastaroonni rakkoo madaallii, aamansiisaa kan hin taane, gabaa iftoominaa fi itti gaafatamummaa hin qabne dhiisuudhaan sirna dinagdee nageenaa fi tasgabbii qabutti fi haala gaariidhaan isaan dhimmoota mijjeessuti deemun barbaachisaa dha.
Adeemsi kun akka jirutti ta’ee, wanta isaan qunnameen muxxannoo badaa ta'ee inveestaroota birootiif dabarsuudhaan dalagaa badaa ta'ee raawwachuu danda’u.
Sabani isaa bulchiinsi gaarii Inveestmantii fi daldala harkisuudhaaf dhimmaa barbaachisaa waan ta’ee akka ta'e ifa dha. 
Kanaafuu bulchiinsa gaarii ijaaruudhaaf, dhimmoonni baay'ee barbaachisaa ta’an jiraataniis, ol’aantummaa seeraa hunda dura dursiisu akka sirni haqaa amansiisaa ta’e jiraatu godha.
Qaamni haqaa yeroo barbaadame keessatti murtii keennu danda'u 
jiraachuun isaa dhimma murteessaa dha.
Kaayyoon seeraa kan hubate, madaalamaa, dhimmoonni yeroo gabaaba keessatti akka murtaa'an sirni taasisu jiraachuun isaa miira madalamummaa uummuudhaaf, iftoomina fi itti gaafatamummaa mirkaneessuudhaaf dhimma barbaachisaa ta’ee dha. 
Sirni akkanaa invastaroonni, mootummaa fi abbaan taayitaa mootummaa akkaataa kamiin gahee hojii isaanii akka bahan ni barsiisa.Dhimmoonni kun yoo guutaman invastaroonni karroora yeroo dheeraa baasuudhaan hojiin isaanii baasiirraa bilisa kan ta’e akka ta’u barbaadu.

Qubeessa jechoota Afaan Oromoo irratti dogoggora namoonni uuman ijoo dubbii tahuun waan haaraa miti.
Xalayaawwan waajjiraalee addaa addaa, barjaaleen, maxxansaaleen miidiyaa hawaasummaa irratti barreeffamaniifi beeksisootni adda addaa dogoggora qubee uumanii yeroo qeeqaman arguun baratamaadha.
Duulli sirna qubeessuu sirreessuu, duraa duuba barreeffamootaa eeguufi magaalotatti barjaalee dogoggora qaban sirreessuuf yaaluus waan tibba tokko ho’ee qabbanaa’u malee fulla’ee rakkoon hin furamne. 
Magaala Adaamaa dabalatee magaalota Oromiyaa hedduu keessatti barjaaleefi beeksisoota dogoggora qaban jedhaman qalama Diimaa dibuun sirreessuuf jalqabbiin mul’ate fiixa hin baane.
Hojiin bifa duulaatiin bakka hedduutti jalqabame ajandaa yeroofi tibba tokkoo ta’ee achumaan hafa. 
Tibba kanas karaa miidiyaa hawaasummaatiin barreeffamoota namoota dhuunfaa dogoggora qaban halluu diimaa jala muruun namootni sirnaan akka qubbeessaniif dhiibbaa gochuun mul’achaa jira.
Yunvarsiitii Finfinneetti Afaan Oromootiin barnoota PHD hordofaa kan jiran Gargaaraa Piroofeesaraa Fedhasaa Taaddasaa, dhimmi qubeessuu Afaan Oromoo rakkoo hammaataa garuu xiyyeeffannaa hin arganneedha jedhu.
“Qubeessa Afaan Oromoo irratti rakkooleen amma mul’achaa jiran waan nama rifaasisudha. 
Sababa dogoggora qubeetiin waajjira beekamaadhaa jechi arrabsoo barreefamee baha. 
Kun namoota baratan birattis waan baay’inaan mul’achaa jiru,” jedhan.
Afaan Oromoo keessatti qubeen tokko karaa sirrii hin taaneen yoo dabalame yookan hir’ifame ergaa yaadamerraa kan biraa dabarsuu waan danda’uuf ofeeggannoo barbaadas jedhan.
“Dogoggorri kun seerota shanan qubeessuun of jalaa qabu wallaaluurraa madda. 
Sagalee dheeraa fi gabaabaa, sagalee jabaa fi laafaa, seera sagalee irra butaa fi hudhaa, seera qubee gurguddeessaa fi sirna tuqaaleeti. 
Ulaagaa kana yoo guute dogoggorarraa walaba taha,” jedhan.
Kanaan alaattis namoonni Afaan Oromootiin yeroo barreessan dogoggorri karaa lamaan akka uumamaa jiru akeeku.
“Namni gara caalu seerota kana wallaaluun dogoggora barreessa. 
Warra kana leenjisanii barsiisanii fooyyessuun ni danda’ama. 
Inni lammataa xiyyeeffannaa kennuu dhabuurraa dogoggoru,” jedhan.
Barsiisaa Fedhasaan dhimma dogoggora qubeessuu Afaan Oromoo irratti mul’atu kana miidiyaalee hawaasummaa irratti yeroo hedduu barreessuudhaan hubannoo uumuuf yoo yaalan mul’atu.
Rakkoon kun hammaataa jiraachuu qofa himuufi dogoggora namootaa jala sararuun miidiyaalee hawaasummaa irratti qooduu qofaan rakkoon waan hin furamneef amma gara furmaataa deemuu barbaachisa jedhan.
Kanaaf jechas, yeroo ammaa kaka’umsa isaaniitiin namoota hanqina qubeessuu qabaniifi leenjiidhaan of fooyyessuu barbaadan karaa Online leenjiii tolaa kennuu jalqabaniiru.
“Dogoggora nama uume jala muranii agarsiisuun nama dogoggore sana lama miidha. 
Tokko yaada isaanii sirnaan ibsachuu hin dandeenye. 
Lammata barreeffamni isaanii jala muramee miidiyaa hawaasummaa irratti qoodamuun xiinsamuu isaanii miidha” 
“Rakkoo odeessuu qofti qaama rakkoo ta’uudha jedheen yaade. 
Kanaaf, qaama furmaataa ta’uun qaba jedheen yaada karaa online kana leenjisuu jalqabe. 
Namni leenjii barbaaddan jedhee jennaan guyyaa tokkotti namoota 250tu galmaa’e” jedhan.
Guyyaa muraasa keessatti namni leenji'uuf fedhii qabu hedduu ta’uu erga mirkaneeffatanii haala itti leenjisuu danda’an mijeessuun karaa online leenjii jalqaban.
Leenjii kana tolaanin kenna kan jedhan Barsiisaa Fedhasaan, namootni biyyoota alaa jiraniifi halkan leenjii kana fudhatan garuu fedhii isaaniitiin kaffaltii muraasa kaffaluufii jalqabuu eeran.
“Jalqaba namoota hanga shanii ta’aniin leenjii online kana jalqabe.
Ijoollee sanarratti fooyya’iinsaafi jijjiirama argee jennaan nama hedduu hirmaachisuuf kanin yaade. 
Amma sanbata xiqqaa ganama yeroo hunda namootni karaa online seenanii leenjii kana fudhachaa jiru,” jedhan.
Leenjii sa’aatii tokkoof turu kanarrtti leenjitoonni intarneetii qabaachuu qofa akka barbaachisuufi akkuma nama daree keessatti baratuutti leenjii kana hordofu jedhan.
Sirna qubeessuutiin alattis namoota Afaan Oromoo dubbachuu hin dandeenyeefi baruuf fedhii qabaniifis leenjii ‘waliin dubbii Afaan Oromoo’ kennaa jiraachuu eeran.
Barsiisaa Fedhasaan rakkoo sirna qubeessuu Afaan Oromoo irratti mul’atu kanaaf furmaata ni ta’a kan jedhan leenjii online kennuun alattis dhaabbata dhuunfaa ''Tajaajila Gorsa Afaan Oromoo'' jedhu hundeessuuf yaalanis itti hin milkoofne.
“Heeyyama kana baasuuf Biiroo Aadaafi Turizimii Oromiyaa deemee jennaan tajaajila akkanaatiif heyyama kennuuf seerri nu deeggaru hin jiru naan jedhan. 
Sababa kanaan hin milkoofne. 
Seerri kana ilaalu bahu barbaachisa,” jedhan.
Tajaajilli gorsaa kun osoo jalqabee dhaabbilee mootummaafi biroo sirna barreeffamaa, qubeessaafi kaan irratti gorsa kennuun rakkoo amma jiru kanaaf furmaata tokko waan ta’u hojjechuu ni danda’ama jedhaniis amanu.
“Mootummaan rakkoo amma Afaan Oromoo mudate kana xiyyeeffannaa kennuufii qaba. 
Guddina afaanichaatiif waan murteessaa waan ta’eef,“ jedhan.
Barsiisaa Fedhasaan rakkoon qubeessuu amma hammaachaa dhufe kun dadhabbina sirna barnootaa keessatti mul’ataa dhufeen walqabata yaada jedhu qabu.
“Barataan kutaa 4 ta’ee hima ijaaruu hin dandeenyetu jira. 
kun qulqullina barnootaatiin waan walqabatu. 
Barsiisaan Afaan Oromoo barsiisu nama Afaan Oromootiin leenji’e ta’uu qaba. 
Amma bakka hedduutti nama ogummaa biraa baratetu yoo barsiisu mul’ata,” jedhan.
Gara fuula duraatti leenjii qubeessuu karaa online kana bal’isuun namoota baayyeef leenjii kennuu, akkasumas tajaajila Gorsa Afaan Oromoo kanaan kutaalee Oromiyaa hedduutti leenjiwwaniifi tajaajila gorsaa kennuuf mul’ata qabataniiru.

Itoophiyaan 90% ol kiraadhaan karra galaanaa Jibuutii fayyadamti Ministirri Muummee Itoophiyaa Abiy Ahimad baatii Onkololeessa keessa Itoophiyaaf dhimmi ulaa galaanaa argachuu ‘’dhimma jiraachuu fi jiraachuu dhabuuti’’ jechuun miseensota Mana Maree Ummataaf ibsaniiru.
Erga dubbiin MM Itoophiyaa Abiy Ahmad kun dhagahamee booda Ertiraan waamichi marii dhimma ulaa galaanaa gaafatu ‘’qixa kan darbe’’ fi ‘’kan itti dhiheenyaan hordofaniif hibboo’’ ta’uu himte. 
Deebii Ertiraa booda biyyoonni biroo maqaan isaanii MM Abiyyiin ka’an; Somaaliyaa fi Jibuutiinis, waa’ee fedhii ulaa galaanaa Itoophiyaa deebii gaarii hin kennine. 
Gaaffiin ulaa galaanaa biyya walitti bu’iinsa keessa jirtuuf maal akeeka? 
Biyyoonni Gaanfa Afrikaa akkamiin ilaalu? 
Amma maaliif ifa ta’e?
Warri Lixaa gammachuu qabuu? 
Biyyoota Afrikaa gurguddoo keessaa tokko kan taate Itoophiyaan ulaa galaanaa kan dhabde waggoota 30 dura Ertiraan walabummaa ishee labsachuu hordofeeti. 
Erga yeroo sanaatii kaasee biyyattiin daldala biyya alaafi gara biyyaa seenaniif buufata biyya ollaa xiqqoo taate, jabuutiitti, fayyadamaa jirti.
Garuu, ulaa malee lakkoofsi ummata Itoophiyaa dabalaa deemuu fi fedhiin guddinaa biyyatiin qabdu fuula duratti madda waldhibdee ta’uu akka maluu MM Abiy dubbatani. 
Waa’een dhimma ulaa galaanaa akkana miidiyaa biyyaalessaan ifa taasifamuu dura keessoon baatii muraasa darbe dhimmi kuni hasa’amuu gabaafamaa ture.
Garuu ifatti kan dhagahame garuu dubbii MM Abiy miseensota Mana Maree Itoophiyaaf taasisaniifi dhimmicharratti ifatti dubbachuun akka barbaachisu yeroo dhaamanittidha. 
Bulchaan Itoophiyaa yaadi isaanii kan galmaan ga’u karaa nagaan qofa ta’u ibsaniis, dhimma ulaa yookiin karra galaanaa kuni madda dhibdee ta’u mala yaaddoo jedhu uumeera.
Haasaan MM Abiy kuni kallattiin Ertiraa irratti kan fulleeffate ta’uu baatus, hedduun garuu walitti dhufeenya biyyoota lamaan waggoota darban keessa fooyya’ee ture balleessuu mala jechuun sodaa akka qaban ibsaa jiru.
Xiinxalaa Gaanfa Afrikaa kan ta’an Abduraahimaan Sayiid Abu Hashiim ‘’yeroo ammaa rakkoo siyaasaafi dinagdee biyyattii [Itoophiyaa] waliin dhahuufi,’’ jedhu.  
Sababa isaaniis yoo ibsan ‘’MM Abiy rakkoo biyyattii keessatti dhalateef deebii waan hinqabneefi akkaataa furanirratti dadhabina ifa ta’e waan mul’isaniif dhimma biraatti jijjiiruufi’’ jedhu. 
Yunivarsitii Finfinneetti digirii isaanii sadaffaa hariiroo idil-addunyaarratti kan hojjataa jiran Nagaraa Guddataa gama isaaniin hamma tokko yaada xinxalaa kanaan waliigalu. 
Tilmaama sadii kaa’u. ‘’Inni tokkoffaan namoonni waa’ee waraanaa yaaduu dhiisanii dhimma alaa, waan biyya walitti fidu [hawwii biyyaaf qabu akka dadammaqsu] akka yaadan.
‘’Inni lammaffaan Itoophiyaan rakkoo akkanaa kana keessaa bahuuf ammayyuu ofitti amanamummaa qabdi [ergaa jedhu] dabarsuufidha.
‘’Inni sadaffaan immoo xiyyeeffannoo jijjiiruudha. 
Dhimma biyya keessaarraa gara dhimma naannawa [Gaanfa Afrikaa],’’ jedhanii himu.
Itoophiyaan waggaa dura waraana Kaaba Itoophiyaa ture waliigalteen xumurtuus Naannoo Oromiyaa fi Amaaraatti ammallee walitti bu’iinsi itti fufeera. 
Abdurraahimaan Itoophiyaan biyyoota ollaa ishee waliin hariiroo gaarii akka qabdu himu. 
‘’Mombaasaa, Moqaadishoo, Barbaraa, Jibuutii, Asabiifi Matsawwaa hanga Port Sudaanitti filmaatawwan fayyadamuu dandeessu qabdi,’’ jedhu. 
Itoophiyaan carraawwan kana fayyadamuu osoo qabduu dubbiin Ministira Muummee Abiy ‘waraana akka labsuutti’ fudhatama jechuun yaaddoo ibsu.
Hayyuun hariiroo idil-addunyaa Nagaraa gama isaaniin dhimmi amma Itoophiyaan kaafte abbummaa malee itti fayyadama akka hintaane ibsu. 
Dabaluunis, Itoophiyaan ummata bal’aa, waraana hedduu, akkasumas dippiloomasiin biyya dhiibbaa guddaa uumuu dandeessu taatee ulaa galaanaa nan barbaada yoo jettu biyyoota kana yaaddeessuu akka malu amanu.
Keessumaa Gaanfi Afrikaa bakka ‘’wal shakkii guddaa’’ jiruufi kana dura biyyoota gidduu wal waraanuun waan tureef yaaddoo kana akka cimsu himu. 
’’Yeroo seeraan to’atamuu dhabee Itoophiyaan Somaaliyaa, Jibuutii, Ertiraa duukaa wallooludha deemti. Naannoo sana gara wal waraansaatti geessuu danda’a.
‘’Ammaaf muddamumadha kan inni kaasu,’’ jechuun ibsu. 
Biyyoonni kunneen yaada Itoophiyaa kana fedhii daangaa babal’ifannaa waliin wal qabsiisanii akka ilaaluu malaniifi kanas akka yaaddootti akka hubatan dubbatu. 
‘’Garuummoo dhimma kana isaaniis inuma beeku. 
Itoophiyaan gara fuulduraatti gaaffii kana kaasuu akka dandeessu ni beeku,’’ jechuun waan haaraa dhalatee akka hintaane ibsu. 
Hayyuun kuni Itoophiyaan ulaa galaanaa waan hinqabneef ‘’ugguramtee jirti,’’ jechuun ibsu. 
Godaantonni Gaanfa Afrikaa gara biyyoota Baha Giddugaleessaatti godaanuuf Jibuutiirraan ce'u Jibuutiin Itoophiyaa waliin hariiroo diinagdee jabaa qabdi. 
Garuu Itophiyaan gaaffii ulaa galaanaa dhiheessunimmoo biyya 90% ol karra galaanaa irraa fayyadamtu, Jibuutii, akka yaaddessu amanu. 
‘’Galiin biyyaalessaa [kan Jibuutii] 70% qaraxa itoophiyaan kanfaltudha. 
Itoophiyaan gaafa akkas gootu fedhii dinagdee Jibuutiidhaaf balaadha jechaadha.’’ 
Somaaliyaafis yaadi Itoophiyaa akka yaaddessu hayyuuleen ibsu. 
‘’Somaaliyaaf ergaa sodaa qabu kan dabarsu. Biyyoonni naannoo sana keessa jiraatan Itoophiyaa akka impaayeriitti ilaalu,’’ jechuun waraana irra-deddeebiin kana dura mudate ibsu. 
Bulchiinsi Somaalilaand akka biyyaatti of ilaaltu ammoo beekamtii idil-addunyaa hinqabneef garuu akka waan gaariitti ilaalamuu mala. 
‘‘Sana fayyadamanii walabummaa isaaniif beekkamtii argachuu danda’u waan ta’eef isaaniif carraa gaarii fiduufi danda’a,’’ jedhu. 
Ministirri Muummee Abiy dubbii isaaniin Itoophiyaan ulaa galaanaa argachuuf qajeeltoo ‘’kennanii fudhachuu’’ akka hordoftu ibsaniiru.
Waan Itoophiyaan kenniti jedhaniis ibsaniiru. Kanaanis, qooda Hidha Abbayyaa, Daandii Qilleensa Itoophiyaa ykn Itiyoo Telekoom kennuu akka dandeessu himan.
Kunneen dhaabbilee yookiin pirojektii ijoo biyyattiin qabdudha. 
Abduraahimaan Sayiid MM Abiy Itoophiyaan ummata miiliyoona 120 waan qabduuf ‘’dirqama ulaa galaanaa qabaachuu qabdi’’ jechuun isaanii ergaa gaarii hintaane dabarsa yaada jedhu qabu. 
‘’Yaadichi wal taanee waliin fayyadamna osoo hintaane fedhii gam-tokkee kan ibsudha. 
Kunimmoo balaa hamaa hordofsiisuu mala,’’ jedhu. 
Konkolaattota gama buufata doonii Jibuutiin biyya seenanii gara Itoophiyaa qajeelaa jiran
Obbo Nagaraan Konvenshiniin seera bishaanii UN biyyoonni ulaa galaanaa qaban kanneen hinqabneef karra banuu qabu jedha jechuun ibsu. 
Ta’us, kuni kan raawwatu walta‘umsa bu’uura godhatee akka ta’e himu. 
Wal ta’umsaan dalaguun waan kana durallee barame ta’uu dubbatu. 
‘’Biyyoonni lamaan fedhii qabaatani jennaan Itoophiyaan fayyadamuu ni dandeessi. 
Fedhii hin qaban taanaan immoo rakkisaadha.’’
Itoophiyaan waggaa waggaan kiraayii buufata doonii Jibuutiif gara dolaara biiliyoona lamaa kanfalaa akka jirtuufi kanaan ‘’itti fufuu hindandeessu. 
Ummanni ni dabala. Kanaafuu yaaddoo guddaadha,’’ jedhu.
Yaada MM Abiy dhiheessan biyyoonni sodaatuu malu kan jedhan Obbo Nagaraan, wanti Itoophiyaan dhiheessite ‘’raawwatamuu dhabuu danda’a. 
‘’Lammaffaa Itiyoo Telekoom, hidha Abbayyaa yookiin waan biraa keessaa 20% yoo fudhatan isaaniif faayidaa hin qabu. 
‘’Itoophiyaanimmoo ulaa galaanaa argatte jechuun waan guddaa irraa argatti. 
Osooma akkana ta’eyyuu isaantu miidhamoo ta’a,’’ jedhu. 
Galaanni Diimaa yookiin Garba Guddaa Hindiitti ulaa argachuun faayidaan Itoophiyaaf qabu maallaqa kan caalu ta’uu ibsu. 
Ministirri Muummee Abiy Ahimad dubbii isaaniin biyyoonni gurguddoo gara Gaanfa Afrikaa dhufanii buufata waraanaa ijaaruu eeraniiru.
Itoophiyaanis qabeenya qabdu qabattee sababni itti gaaffii kaasuu hindandeenyeefi hin qabdu jechuun ka’umsi isaas ‘’guddina biyyaaf’’ ta’u ibsan.
Xiinxalaan Gaanfa Afrikaa Abdurraahimaan ‘’biyyoonni gurguddoo birmadummaa biyyoota naannichaa kabajaniiru. Dabalataan waan itti fayyadamaniifi kennan qabu. 
‘’Haa ta’u malee, ‘nuuf mala, daangaan keenya hanga Galaana Diimaati’ dubbiin jedhan waliigalteetti kan geessu miti,’’ jedhu. 
Itoophiyaan waan feete argachuuf dippilomasiifi gama hawaasa idil-addunyaan dhiibbaa gochuu akka qabdu Obbo Nagaraan gorsu.
Aburraahimaan dhimmi Itoophiyaan ulaa galaanaa fedhuu gama Ertiraa shakkiin akka ilaalamu ibsu. 
Sababni isaas gaaffiifi fedhiin kuni Ertiraarratti kan fulleeffate fakkaata jechuun ‘’kunis lammiileen Ertiraa xiyyeeffannoon deebii akka itti kennan taasisaa jira,’’ jedhu.
Hayyuun hariiroo idil-addunyaa Obbo Nagaraan Ertiraan Itoophiyaarraa yeroo walabummaashee argattu dhimmi ulaa galaanaa deebii akka hin arganne ibsu. 
‘’Itoophiyaa ulaa galaanaa argachuu dandeessii, Ertiraan maal fudhatti [kan jedhu] waliigalteen akkasii hinturre.
‘’Waliigalteen namoota qabsoo hidhannoo keessa jiran gidduun malee dhaabbata bu’uura godhachuun hinraawwanne. 
‘’Inni lammataa yeroo hundumaa Ertiraan Itoophiyaatiin akka sodaatti kan ishiin ilaaltu,’’ jechuun kunis dhibdee daangaarratti mudateen akka walqabatu ibsan. 
Sababa teessuma lafaan bakkeen Gaanfa Afrikaa sarara daldala idil-addunyaa ijoo jedhaman keessaa tokko waan ta’ef xiyyeeffannoo biyyoota jajjaboo dhabee hinbeeku.
Biyyoonni gurguddoo addunyaa keessumaa biyya ollaa Jibuutii, akkasumas biyyoota Gaanfa Afrikaafi Baha Afrikaa birootti buufata waraanaa ijaaraniiru.
Qorataan hariiroo alaa Nagaraan ‘’Itoophiyaan ulaa galaanaa argatte jechuun gama siyaasa naannoon cimtuu taati jechuudha.
Maaliif? Uggura jala kan jirtu, amma daangoftee jirti. 
‘’Baha galaanaa hinqabdu. Biyyoonni dhufanii achi buufatan sun Itoophiyaarratti dhiibbaa [fedhii biyyaalessaa isaanii] godhu jechaadha,’’ jechuun himu. 
Buufataalee waraanaa biyyoonni gurguddoo Gaanfaafi Baha Afrikaatti ijaaran Gama kaaniin fedhiifi ilaalchi biyyoota lixaa maal ta’u akka malu Abdurraahimaan akkanaan ibsu. 
Ertiraan Raashiyaafi Chaayinaa waliin ta’un biyyoota Lixaa yoo balfitu, Itoophiyaan garuu biyyoota Lixaa waliin hariiroo cimsachuu feeti. 
Gama biyyoota Lixaa [Ministirri Muummee Abiy] fedhiin isaanii akka guutamu imaammata hordofuu qaban lafa kaa’uu danda’u. 
Kana keessaa tokko Ertiraa dhaabsisuu ta’u akka danda’u Abdurraahimaan tilmaamu. 
Akkaatuma kanaan, biyyoonni Lixaa Itoophiyaan guddina isheetiif ulaan galaanaa akka ishee barbaachisu ‘’jajjabeessaniiru’’ ta’a jedhu.
Qorataan PhD Nagaraa gama isaaniin adeemsa Itoophiyaan biyyoonni Lixaa osoomallee harki isaanii keessa jiraachuu baate osoo hin gammadiin hin hafan jedhu.
‘’Harka keessaa qabaachuu yoo baatanis gammachuu hindhabani. Itoophiyaan naannoo sanatti humna cimaa yoo qabaatte nageenya daldala galaanaa kabachiisuu keessatti isaan gargaaruu dandeessi.
''Haaluma wal fakkaatuun isaan yaaddessuu danda’a. Maaliif? Waan kuni waldhabdee yoo kaasa ta’e ba’aa guddaa kan itti kaasu ta’a,’’ jechuun walitti bu'iinsi godaansa gara Awurooppaa akka dabalu ibsu. 

Pirofeesar Gabbisaa Ejjetaa badhaasa olaanaa saayintistootaaf US keessatti kennamu -  Medaaliyaa Biyyaalessaa Saayinsii [National Medal of Science] badhaafaman.
Walumaagala damee saayinsii, tekinoloojii fi kalaqaan lammiileen Ameerikaa 21 gumaacha olaanaa taasisan guyyaa Kibxataa Pirez. Joo Baayidan harkaa badhaasa fudhataniiru.
Kanneen keessaa tokko kan ta‘an saayintistiin qonnaa beekamaa kuni bisingaa hongeefi dhibee dandamatu waan argataniif beekamtiin guddaa kuni akka kennameef ibsameera.
Pirofeesar Gabbisaa dhalootni isaanii Itoophiyaa yoo ta’u badhaasa Ameerikaatti kabajaa olaanaa qabu kana argachuun alattis  kana dura badhaasota gurguddaa biraooargataniiru. 
Gorsaan duraanii Pirezidant Baaraak Obaamaa kun badhaasa argataniif yunivarsitiin isaanii, Yunivarsitii Parduu [Purdue] ergaa baga gammaddan dabarseera. 
Pirezidantiin Yunivarsiitichaa Mung Chiyaang Pirof. Gabbisaatiin ‘’modeela cichoominaa’’ jechuun ibsan. 
Imbasiin Itoophiyaa Ameerikaa jiruus ergaa baga gammaddanii dabarse. 
Pirezidantiin US Joo Baayidan qorattoonni kunneen ija keenyaatii eegalee hanga hawaa guutuutti hubannoo keenya bal’isaniiru jechuun jajan, galateeffatanis. 
Waajjirri isaanii badhaasni kuni ‘’gumaacha dorgomaa hinqabne beekumsa, saayinsiifi fooyya’iinsa diinagdee, naannoofi hawaasummaa biyya keenyaaf taasisaniif,’’ kenname jedhe. 
Badhaasni ‘Medaaliyaa Saayinsii Biyyaalessaa’ kuni badhaasa olaanaa Ameerikaa keessatti gumaacha guddaa saayinsii keessatti nama taasiseef kennamudha.
‘’Gumaacha olaanaa saayinsii qorannoo sanyii biqilootaaf [plant genetics] taasisaniif,’’ Pirof. Gabbisaaf kennamuu sagantaa Waayit Haawusitti taasifamerra ibsameera. 
‘’Bisingaa hongeefi waagii dandamatu qoratanii argachuun ummata miiliyoonaan lakkaa’amuuf wabii midhaan nyaataa fooyyessan.’’
Saayinsiin akka babal’atu, imaammatii fi jaarmiyaaleen cimuun guddina diinagdeef ijoo ta’u dalaguun isaanii ibsameera.
Kunis, ‘’jiruufi qabeenya qonnaan bultootaa fooyyessuu,’’ sagantaa badhaasaarratti himame. 
Pirof. Gabbisaan yeroo isaanii dheeraa bisingaa qorachutti dabarsan Badhaasni kuni bara 1959 Kongirasii US’n kan hundaa’eefii Faawundeeshinii Saayinsii Biyyaalessaa US’n hoogganamudha. 
Badhaasichi namoota beekkamtiin addaa maluufi gumaachi isaanii gama saayinsii garagaraan olaanaa ta’ef pirezidantii biyyattiin kan kennamudha.  
Bu’aan dhamaatii qorattoota kanaa Ameerikaan damee saayinsiin olaantummaa akka cimsituufi kaaniif fakkeenya akka ta’an akka gargaaru Waayit Haawus ibseera. 
Pirof Gabbisaan badhaasaaf haaraa miti. 
Sanyii bisingaa diqaalome hongeefi waagii hamaa dandamatu qorannoon waan argataniif Bara 2009 Badhaasa Nyaataa Addunyaa [World Food Prize] badhaafamaniiru. 
Badhaasi kuni soorataafi qonnaaf akka Badhaasa Nobeeliitti ilaalama. 
Yeroos osoo hin turiin gara Itoophiyaa dhufuun Pirezidantii Itoophiyaa yeroosii Girmaa W/Giyoorgiis harkaa ‘Badhaasa Goota Biyyaalessaa Itoophiyaa’ badhaafamaniiru.
Gumaachi badhaasa addunyaa akka argatan ka’umsa ta’e kuni oomisha qonnaan bultoota Afrikaa miiliyoona dhibbaan lakkaa’aman guddiseera. 
Guddina dinagdee darbees jijjiirama jiruufi jireenya hawaasichaafis gumaacha taasiseera. 
Pirofeesar badhaasaan ala ittigaafatama garagaraa fudhachuun dalagaa turaniiru. 
Kana dura gorsaa Pirezidantii duraanii US Baaraak Obaamaas turan. 
Fakkeenyaaf bara bulchiinsa Pirezidant Obaamaa gorsaa addaa hoogganaa USAID akkasumas ergamaa addaa saayinsii [science envoy] Ministeera Dhimma Alaa US ta’un tajaajilaniiru.
Akkasumas yeroo ammaa miseensa Boordii Akkaadaamii Saayinsii Biyyaalessaa US addatti damee Qonnaafi Qabeenya Uumamaa ta’un tajaajilaa akka jiran ragaan yunivarsitii isaanii agarsiisa.
Dhaabbata Misooma Soorataafi Qonnaa Idil-Addunyaa [IFAD]’tti miseensa boordii US ta’uunis tajaajilaa jiru.
Akkasumas bara Baankii Muun Barreessaa Olaanaa Dhaabbata Biyyoota Gamtoomanii [UN] turan Miseensa Boordii Gorsaa Saayinsii duree UN ta’un tajaajilaniiru.
Kanaan ala dhaabbilee US, UN, idil-addunyaafi Afrikaa garagaraa keessatti miseensa koree akkasumas miseensa boordii ta’un tajaajilaniiru yookiin tajaajilaa jiru. 
Bara 1950 [ALI jalqaba bara 1940] qe’ee baadiyyaa Holonkomii jedhamutti dhalatanii guddatan. 
Bakki kun Finfinneerraa gara Lixaatti 100km gadi fagaattee argamti. 
Harmee isaanii Aadde Mootuu Ayyaanoof ilma tokkicha kan ta’an Pirofeesar Gabbisaan ijoollummaatti beela akka isaan qunnamee beeku kana dura BBC dubbataniiru.
‘’Lixa giddugaleessa Itoophiyaatiin dhufe. 
Maatii hiyyeessaa keessattin guddadhe,’’ jechuun dubbatan.
Harmeen isaanii ofii barachuu baataniis ilmi isaanii mana barumsaa dhiheenya isaanii jiru, kan 20km fagaate argamu, akka baratu erganiiru. 
Jireenya isaanii keessatti namootni kallattii jireenya isaanii jijjiiran hedduu jiraatanis ijoon harmee isaanii akka ta’an Pirof.
Gabbisaan kana dura dubbataniiru.
Pirofeesar Gabbisaa Ejjetaan harmee isaanii qofaa guddisteef jaalala addaa akka qaban kana dura dubbataniiru Qe’ee isaan dhalatanitti hanga midhaan gahutti namoonni nyaata gahaa dhabuun akka rakkatan. 
Ta’us, barumsa erga eegalanii rakkoon itti cimuu ibsan.
‘’Barumsaaf yeroo qe’eedhaa fagaadhee deeme yeroo hundaa nan beela’a [ture]. 
Guyyootiin ciree nyaadhee xiqqoodha,’’ jechuun BBC’tti dubbatan. 
‘’Yeroon guddadhu irra deddeebiin beela’eera,’’ jechuun himu. 
Kunis qo’annoon isaan dalagan ummata fayyaduun isaa hojii isaanii guyyuuf kaka’umsa guddaa akka ta’uu ibsan. 
‘’Kunis bakkan dhufe yaadachuuni,’’ jedhan. 
Kanuma keessa garuu barumsa isaanii baay’ee cimoo turan. 
Barumsa isaaniin cimanii jalqaba Mana Barnootaa Jimmatti darbees Kolleejjii Qonnaa Hara Maayaa [yeroos Alamaayaa jedhamu] keessatti barataniiru.
Hojjaa dheeraa kan qaban Pirofeesar Gabbisaan kubbaa kaachoon miseensa garee biyyaaf filatamaniis akka turan gabaasi kana dura waa’ee isaanii dalagame hima.  
Yeroo Kolleejjii Hara Maayaa [amma yunivarsitii isa ta’e] Pirofeesarri Parduu Itoophiyaa keessa waa’ee bisingaa qorachuu dhufaniin walitti dhufan.
Akka isaan gargaaran ramadamuun isaanii kallattii jireenya isaanii jijjiire.
Yeroos digirii isaanii jalqabaa baratanii waan turaniif digirii isaanii lammataa gara Ameerikaa dhaqanii akka baratan saayintistiin kuni haala mijeessaniif. 
Eegasii qorannoon keessumaa Sudaanitti bisingaarra taasisan sadarkaa Afrikaatti jijjiirama guddaa fide. 
Pirofeesar Gabbisaan bara 1984 eegalee miseensa Yunivarsitii Parduu, bulchiinsa Indiyaanaa keessa argamuuti.
Barumsa isaanii Digirii Lammataafi PhD biqiltuu diqaalomsuufi jenetiksiidhaan Yunivarsitii Parduutti baratan. 
Pirofeesar Gabbisaan waggootaaf midhaan bisingaa keessumaa ummati miiliyoona hedduu Afrikaa keessa sooratu qoratani.
Sanyiin bisingaa Piroffeser Gabbisaan argatan kan hongeefi dhibee dandamatu qofa osoo hin taane oomisha haalaan guddisudha
Midhaan kuni daabboo, marqaa, dhugaatii dabalatee soorati adda addaa irraa qophaa’a. 
Qorannoo isaanii kanaanis, lammiileen Afrikaa miiliyoonaan lakkaa’aman waan nyaatanii bulan akka argatan darbees oomishi isaanii dacha hedduun akka guddatu gargaareera. 
Yeroo ammaa Parduutti damee horsiisa biqiltuu, jenetiksiifi qonna idil-addunyaan Pirofeesara Kabajamaa [Distinguished Professor] ta’un tajaajilaa jiru.
Dabalataan, Daarektara Olaanaa Giddugala Wabii Midhaan Nyaataa Addunyaa Yunivarsitii Pardiyuu ta’un hojjetaa jiru.
Yeroo adda addatti Itoophiyaa kan dhufan yoo ta’u, Waxabajjii waggaa darbe Ministira Qonnaa Itoophiyaa Dr Girmaa Amantee waliin marii gaggeessuun isaanii ni yaadatama.

Kantiibaan magaalaa Finfinne Aadde Adaanach Abeebee Yunivarsiitii biyya US kutaa Filooridaa jiruufi isteeta Joorjiyaarraa badhaasa argatan.
Yunivarsiitiin Trinity International University of Ambassadors jedhamu Aadde Adaanecha Abeebeef gahee fakkeenyummaa qabu gama hooggansaan taphataniif dooktarummaa kabajaa kenneera.
Isteetni Joorjiyaa ammoo lammummaa kabajaa Isteetichaa kenneefii jira.
Aadde Adaanach qaamaan argamuun kabaja kennameef kan fudhatan yeroo ta'u, kabaja kana ''gammachuu guddaan'' kan simatan akka ta'e dubbatan.
Milkaahinni gama hooggansaan argatan kun deeggarsa maatii, hawaasa, waahillan hojiifi hooggansa olaanuun kan argame akka ta'es dubbatan Aadde Adaanech.
''Imallikoo kan agarsiisu injifannoo dhuunfaan argamee ol dhuga baatuu deeggarsa hin raafamne maatiin naa godhanidha.'' 
Imallisaanii kun ''kaka'umsa guddaa fi deeggarsa waloon humna tokkummaafi galma waloo qabaachuun qabu agarsiisa'' jechuun waltajjicharratti dubbatan. 
Bakka bu'aan isteeta Joorjiyaa Rippaablikaan Deewee Maakileen ''Dr. Adaanech Abeebee Disaasaa murannoo hin raafamneen jijjiiramni akka jiraatu, tokkummaan akka dhufu haala Itoophiyaa keessa jirurratti gahee olaanaa baate. 
Hooggansishee fakkeenyyummaa qabu fi murannoon hawaasa tajaajiluuf qabdu dhaloota jabaa fuula duratti dhufuuf galaa abdiiti'' jedhan. 
Hundeessituun Trinity International University of Ambassadors Corp. Dr Jaakliin Moheer Dr. Adaanech Abeebee Disaasaa guutuu addunyaatti dhaaloota gara hooggansaa dhufuu fedhuuf hamilee taati'' jedhanii, kabaja kennaniifin gammaduu ibsan. 
Hooggansi isaanii Itoophiyaa kessatti bu'aa buuseen kabaja kanaaf isaan filachuus dubbatan. 
Adaanach Abeebee kan dhalatanii guddatan Godina Arsii Aanaa Asakoo ganda Caffee jedhamu wayita tahu, barnoota sadarkaa tokkoffaa achumatti, kan sadarkaa lammaffaa ammoo Matahaaraatti baratan.
Isaan booda barnoota digrii seeraan ergan xumuranii booda haadha alangaa ta'uun biiroo haqaa Oromiyaatti ramadamanii hojjachuu eegalan.
Naannichatti sadarkaa hooggansaa garagaraan hojjechaa erga turan booda, ALI bara 1997'tti aanaa isaanii bakka bu'uun paarlaamaaf filataman.
Kana malees Aadde Adaanach waggoota jahaaf Waldaa Misooma Oromiyaa hogganaa turan. 
Dabalataanis waggaa tokkoo fi walakkaaf kantiibaa magaalaa Adaamaa tahuun tajaajilaniiru.
Sadarkaa federaalaatti ammoo Ministira Galiiwwanii fi Abbaa Alangaa waliigalaa Federaalaa ta'uun hojjechaa turan.
Aadde Adaanecha Fulbaan bara 2021 Kantiibaa itti aatuu bulchiinsaa magaalaa Finfinnee ta'uun erga muudamanii hanga ammaa magaalittii bulchaa jiru.
Kantiibaa dubartii jalqabaa magaalaa Finfinneetis. 
Addee Adaanach Abeebee waggoota dura gaaffiifi deebii addatti BBC waliin taasisaniin 'dubartoonni carraa dhaban malee oggansaaf umamaan gadi ta'anii miti' jehdaniiru.

Barnoota Afaan Oromoo keessatti qooda fudhachuufis ta’ee qooda bahuuf  barattoonni Afaan Oromoo ogummaawwan afaanii arfan dhaggeeffachuu, dubbachuu, dubbisuufi barreessuu, akkasumas beekumsa jechootaa,beekumsa seerlugaafi beekumsa ogbarruu qabaachuun barbaachisaadha. 
Isa kanaaf immoo bu’uura kan ta’e Sirni barnootaati. Kaayyoon Sirna barnootaa akkaataa haalli baruuf barsiisuu jalqabaa hanga xummuraatti galma ga’uu danda’u kan mirkaneessuudha.
Kunis barattoota ogummaawwan afaanii arfan gonfachiisuufi akka gabbifatan taasisuu, akkasumas beekumsa seera afaanii, ogbarruufi k.k.f akka hubatan gargaara.
Kana malees seenaa,duudhaa, safuufi aadaa uummaticha afaan sanaa akka beekaniifi ogbarruuwwan adda addaa dubbisanii akka dinqisiifatan gargaara.
Kana malees adeemsa baruuf barsiisuu Keessatti Sirni barnootaa qabiyyeewwan haala kamiin akka baratan agarsiisa. 
Kana jechuunis kan sirni barnootaa agarsiisu kallattii akkamiitin qabiyyeewwan mana barumsaatti barataman hunda kan hammatuudha. 
Sirni barnootaa kunis kaayyoowwan barsiisuu , beekumsa gonfachiisuufi ilaalcha miira gaarii ta’eefi soona akka gabbifatan taasisuuf qophaa’a. 
Sirna barnootaa keessatti ga’een meeshaalee barnootaa inni guddaan qabiyyeewwan barnootaa dhiyyeessuu, shaakalsiisuu, barattoota gidduutti walqunnamtii jajjabeessuu, akkasumas gargaarsa barsiisa malee barattoonni qabiyyee barnootaa akka shaakalan dandeessisa. 
Sirni barnootaa akka biyyaatti gosa barnootaatiif kan qophaa’u ta’ee, wanta baratamuu qabu adeemsa raawwii isaafi galma barumsichaa kan agarsiisuu dha. 
Haaluma kanaan Wang.( 2006).waa’ee sirna barnootaa yoo ibsu,‘barnoota afaanii keessatti yaanni sirna barnootaa kan inni irratti xiyyeeffatu garaagarummaa silabasiifi sirna barnootaa gidduu jiru irratti’’ jedha.
Kana jechuunis, ga’een sirna barnootaafi silabasii garaagara akka ta’eedha. Akkasumas Nunan.(1988) Sirna barnootaa irratti yaada yoo laattu akkas jette.
“Sirni barnootaa yaada bal’aa kaayyoo hojiirra oolmaa,madaallii akkaataa too’annaa dareefi bulchiinsa karoora barnootaa kan of keessatti qabuudha” jette. 
Sirni barnootaa yeroo qophaa’u wantoonni irratti xiyyeeffatamuu qaban meeshaalee sirna barnootaa kanneen akka silabasii, kitaaba barataafi qajeelcha barsiisaa yoo ta’an, gochaaleen kitaaba barnootaa keessatti qophaa’aniis xiyyeeffannoo argachuu akka qabuufi qabiyyeen barsiifamu sun qabatamaan hubachiisuuf madaalliin murteessaadha. 
Kanaaf sirni barnootaa keessumaa silabasii,kitaaba barataafi qajeelcha barsiisaa keessatti hariiroon xiyyeeffannoo argachuun milkaa’ina barnootaaf ga’ee guddaa qaba. 
Yaaduma kana cimsuun Nunan(1988) Sirni barnootaa tokko yemmuu qophaa’u, wantoonni irratti xiyyeeffatamuu qaban, kaayyoo barnootaa, haala barattootaa, iddoo hojiirra itti oolu sirna barnootichaa hojiirra oolchuufi madaaluun akka barbaachisaa ta’e ibsiti.
Akka yaada kanaatti sirni barnootaa tokko yommuu qophaa’u, kaayyoo barnootichi qophaa’eef beekuufi haalli barattootaa xiyyeeffannaa argachuu qaba.
Kunis, umurii, ga’umsaafi fedhii isaaniiti. 
Akkasumas, iddoon hojii irra itti oolu sun itti yaadamuun barbaachisaadha.
Sirnichi erga hojii irra oolees madaaluun barbaachisaa akka ta’etu hubatama.
Inni biroo kaayyoo barnootaa hojii irra oolchuu Keessatti meeshaaleen barnootaa gahee guddaa qabu.
Meeshaaleen kunis, silsabasii, kitaaba barataafi qajeelcha barsiisaati.Silabasiin karoora barnootaati. 
Karoorri barnootaa kunis sirna barnootaa irraa kan bocamu ta’ee galma, qabiyyee, tooftaafi mala madaallii kana of Keessatti hammatuudha. 
Dhimma kana Nunan (1988) yoo ibsitu,silabasiin barnoota kutaa murtaa’aa tokkoof kaayyoowwan galma gahuu qaban, qabiyyeewwan mijaawaa ta’an, wayitiilee qabiyyeewwaniif ramadaman, malaafi tartiiba dhiyeessa barnootaa, akkasumas tooftaa madaalliifi jijjiirama bu’aa hojii barnootaa hunda ifatti kan muul’isuudha. 
Haaluma kanaan qophii kitaaba barataafi qajeelcha barsiisaatiif bu’uura yookaan burqaa kan ta’e silabasiidha. 
Kana jechuunis, kitaabni barnootaafi qajeelchi barsiisaa yeroo qophaa’anittii kaayyoo barnootaafi galma silabasii faana walsimachuun qophaa’uun barabaachisaadha.
Meeshaaleen barnootaa (silabasii, kitaaba barnootaafi qajeelchi barsiisaa) kunniin karaa beekumsi yookaan seera afaanii dhalootaa dhalootatti ittiin dabarsaniifi hojii baruufi barsiisuu ittiin galma geessisan Keessatti gahee guddaa kan qabuudha. 
Karaa biraas kitaabni barnootaa yookaan qabiyyeen meeshaalee barnootaa yemmuu qophaa’u ulaagaaleen guutuu qabu ni jira. Kunis iftoominaafi daangaa qabaachuu qaba.
Kana malees salphaa ta’ee dhiyaachuu qaba.Mc, Dnough and Shaw(1993). 
Akkasumas qabiyyeewwan ogummaawwanii haaluma barbaachisummaa isaaniitiin wal duraa duubaan dhiyaachuu kan qabaniidha. 
Keessumaayyuu qabiyyeewwan caaslugaa salphaa, irra deddeebi’amuun baratamuu danda’uu, ciminaafi fedhii walii galteef qabuun  haala silabasiin wixineeffamerratti hundaa’uun meeshaalee barnootaa kanneen Keessatti walsimannaan dhiyaaachuun barbaachisaa ta’uu isaa Richards (2001)niibsa. 
Kana jechuunis, qabiyyeewwan biroo adeemsa kana hordofuu hin qaban jechuu osoo hin taane haala baruufi barsiisuuf mijatuun qophaa’uu akka qabuudha. 
Yaada hayyootaa kana irraa kanhubatamu meeshaaleen barnootaa adeemsa baruufi barsiisuu Keessatti kaayyoon barnootaa karaa milkoomina itti argatu ta'uu isaati.
Akkasumas qabiyyeen barnootaa meeshaalee barnootaa kanneen Keessatti yemmuu qophaa’u ifaa kan ta’eefi daangaa qabaachuu akka qabuufi akkaataa hubatamuu danda’uun duraa duuba eeganii haala walsimannaatiin qophaa’uu akka qaban kan hubachiisuudha.
Meeshaalee Sirna barnootaa keessatti qabiyyee baratan sana hubachuun kan danda’amu yoo irra deddeebiin shaakalan qofaadha. Kun immoo kan raawwatamu madaalliin gargaaramuudhaan waan ta’eef, qabiyyeen meeshaalee barnootaa kana keessatti xiyyeeffannoo argachuu qaba.
Kanaaf sirni barnoota afaanii yeroo qophaa’u yaadota barbaachisaa ta’an irratti xiyyeeffachuun barbaachisaadha. 
Yaaduma kana fakkaatuun Qajeelcha Qophii qo’annoo fi qorannoo Sirna Barnootaa.(1995 /1983). akka kaa’etti“Sirni barnootaa yoo qophaa’uu imaammata barnoota biyyattii irraa madda.
Haaluma kanaan meeshaaleen barnootaa sadarkaa isaa eegee dhimma baruuf barsiisuun tajaajilan sirna barnootaa bu’uura godhachuun kan qophaa’aniidha” jedha. 
Yaada kanarraa wanti hubatamu meeshaaleen barnootaa yeroo qophaa’u adeemsa baruuf barsiisuu eegee imaammata barnootaa biyyattii bu’uura godhatee kan qophaa’u yoo ta’e, barnoonni baratamu haalan akka galma ga’uu danda’u taasisa. 
Akkasumas sirni barnootaayeroo qophaa’u sirna barnoota sanaan dura hojiirra oolaa ture sakatta’uun ciminaafi hanqina isaa ilaaluun bu’aa inni buuseefi dhiibbaa isaa madaaluun irratti xiyyeeffatamee qophaa’uu qaba. 
Sirna barnootaa ilaalchisee,Dastaa.(2012).akkas jedhee ibsa. “Sirni barnootaa kaayyoo sirnichaa kan ibsu yoo ta’u,kaayyoo hojiirra oolmaa kaayyoo sanaa kan ibsu immoo silabasiidha. 
Sirni barnootaa bal’aadha.
Silabasiin Sirna barnootaa irratti hundaa’ee qophaa’a” jedha. 
Yaada olii kanarraa wanti hubatamuu qabu sirni barnootaa bal’aa ta’uu isaa, kaayyoo sirna barnootichaa kan ibsu ta’ee, silabasiin immoo kaayyoon sun galma ga’uu isaa kan  ibsuudha. 
Kun immoo barattoonni beekumsa qaban irratti beekumsa dabalachuu isaaniikan addeessu ta’uu isaati.
Haalumaa kanaanqabiyyeewwan silabasii keessa jiraniifi qabiyyeewwan barattoota shaakalsiifaman dandeettiiwwan afaanii arfan, beekumsa jechootaa, beekumsa seerlugaafi beekumsa ogbarruu barsiisuu isaanii ilaaluun barbaachisaadh. 
Qabiyyeewwan silabasii keessatti eeramaniifi qabiyyeewwan kitaaba barnootaa keessa jiran waliin deemuu qaba.
Kana jechuunis silabasii keessatti qabiyyeewwan kaa’amaniifi qabiyyeewwan kitaaba barnootaa keessa jiruun kan wal hin fakkaanne yoo ta’e silabasii fi kitaabni barataa wal hin simne jechuudha. 
Kunis qabiyyeewwan barsiifaman gilgaalota addaaddaa shaakalsiisuun raawwii baruuf barsiisuu keessaa tokko waan ta’eef, baruuf barsiisuun gufuu tokko malee akka galma ga’uu danda’u taasisa. 
Walumaagalatti biyya tokko Keessatti afaan tokko afaan barnootaa ta’uuf seera biyyattiitiin erga murtaa’ee booda shoora olaanaa kan qabu sirna barnootaati. 
Kana jechuunis, Sirni barnoota afaanii imaammata barnoota biyyattii irraa kan maddu yookaan sirni barnootaa imaammata biyya tokkoo irratti bu’uureffatee kan qophaa’u waan ta’eef, Sirni barnootaa kun immoo meeshaalee barnootaa silabasiidhaaf bu’uura jechuudha. 
Silabasiin sirna barnootaa irraa kan maddu ta’ee galma, qabiyyee, tooftaa baruufi barsiisuu, akkaataa madaallii fa’a kan ofkeessatti hammatuudha. 
Akkasumas silabasiin immoo kitaaba barataafi qajeelcha barsiisaatiif yemmuu qophaa’an ka’umsa kan ta’eedha. 
Kana jechuunis, kitaabni barnootaafi qajeelchi barsiisaa kunniin silabasii irratti hundaa’uun kan qophaa’aniidha jechuudha. 
Kanaaf hariiroo meeshaalee barnootaa kanneen Keessatti qabxii ijoon xiyyeeffannoodhaan ilaallamuu qabu akkaataa walitti dhufeenya yookaan walsimannaa qabiyyee isaaniiti.
Walsimannaan isaanii maal akka fakkaatu xiinxaluun hanqinoota mul’atan eeruun guddina afaanii Keessatti gahee guddaa qaba. 
Xiyyeeffannoon qorannaa kanaas qabiyyeewwaniifi dhiyaannaan qabiyyeewwan silabasiifi kitaaba barnoota Afaan Oromoo kutaa 1ffaa keessatti maal akka fakkaatu, qabiyyeewwan silabasii, kitaaba barnootaa keessatti hammatamuu yookaan hammatamuu dhiisuu isaanii, akkasuma qabiyyeewwan silabasiidhaan ala kitaaba barnootaa Keessatti kanneen dabalaman ilaaluufi dhiyaannaan gilgaloota kitaabichaa ammam qabiyyeewwan barsiifaman shaakalsiisuuf mijatoodha kan jedhu ilaaluu ta’a.
Sababnisaa, qabiyyeen sadarkaa sanatti barsiifamuu qabu hafuun isaa barataan sadarkaa kanarratti waan beekuu qabu dhoowachuu yoo ta’u, kan hin jirree dabaluun immoo sadarkaa sana kan hin madaalle ta’uu danda’a.
Akkasumas, qabiyyoonni barattootaaf dhiyaatan qabiyyeewwan barsiifamu sana akkaataa kaayyoon kan galmaan gahan ta’u irraa eegama. 
Dhimmoonni kun hangam xiyyeeffannaa keessa galanii akka qophaa’an sakkatta’uun qorattuun barbaachisa jetteetu amanti. 
Kitaabni barnoota Afaan Oromoo kutaa 1ffaa kun Biiroo Barnoota Oromiyaati bara 2010 kan qophaa’edha.

Itiyoophiyaan humnaa fi weeraraan fedhii ishee milkeessitu tokkollee kan hinqabnee dha:- Ministirri Muummee FDRI Dooktar Abiy Ahimad. 
Dooktar Abiy Ahimad, guyyaa raayyaa Ittisa Biyyaa 116ffaa guyyaa 15/02/2016 kabajamerratti argamuun ergaa dabarsaniin, Raayyaan Ittisa Biyyaa kaayyoo Itiyoophiyaa caalchifatu hinqabu jedhan.
Raayyaan Ittisa Biyyaa, kan gurmaa’ee fi gaggeeffamu Itiyoophiyaanotaan, kan hojjetuu Itiyoopiyaaf ta’uu eeranii, kunis dhaabbata yaadaa ‘yoo jiraannu lammii Itiyoophiyaa, yeroo dabarru Itiyoophiyaa taanaa’ jedhu, ifatti argisiiseedha jedhan. 
Yoo lubbuun jirru lammii Itiyoophiyaa, wayita dabarru ammoo Itiyoophiyaa ta’uu kabajni caalu waan hinjirreef filannoo sirriidha jechuun ibsaniiru. 
Guyyaan hundeeffama Raayyaan Ittisa Biyyaa wayita kabajamu, Itiyoophiyaan humna kamiinuu injifatamtee kan hinbeekne, ammallee hininjifatamne, weeraramtee hinbeekne; kan weerartus akka hintaane hubachiisuufi jedhan.
Dabalataan, raayyichi, akkuma maqaa isaa Raayyaa Ittisaa ta’e yeroo tokkoofillee haleellee, ajjeessuu, balleessuu bu’uureffachuun hojjetee kan hinbeekne ta’uu yaadachiisanii, maqaan isaas ittisuuf waan ta’eef ammas eenyuuniyyuu akka hinhaleellee dubbatan.
Raayyaan Ittisa Biyyaa biyya keessatti qofaa utuu hintaane, biyyaa alaattillee nagaa kabachiisaa kan ta’uun beekamu ammas nagaa kabachiisaa ta’ee biyya keessaa fi alatti kan hojjetuudha jedhaniiru.
Yeroo dhiyoo as Itiyoophiyaan, dhimmoota tokko tokkorratti mari’achuu barbaachisa gaaffii jedhuu wayita kaastu, weerarri gaggeeffamuu mala sodaan jedhuu ni dhaga’ama kan jedhan Ministiri Muummeen Dooktar Abiy Ahimad, Itiyoophiyaan humnaa fi weeraraan waan milkeessitu tokkollee akka hinqabne mirkaneessaniiru. “Faayidaa, guddinaa fi badhaadhina waloof dhimmoota hundumaa injifatoo taasisan obboloota keenya waliin mari’achuun, faayidaa waloo kan kabachiisnu malee, humnaan fedhii keenya milkeessuuf obbolootaa keenyarratti kan hindhukaafne ta’uu jala mureen mirkaneessa” jedhan. 



Afaanii fi Faayidaa Isaa
Afaan meeshaa ilmaan namaa ittiin waliigalan keessaa isa guddaa fi faayidaa hedduus kan qabu.
Fakkeenyaaf, ulaagaalee sabni tokko ittiin beekamu keessaa inni guddaan afaan isaati.
Kana jechuun,sabni tokko, saba kana jennee saba birarraa adddaan baasuuf kannu gargaaru yeroo baay’ee afaan inni dubbatu.
Kanamalees, afaanaadaa saba isaa ni baata, darbees ni ibsa.
Faayidaa guddaan afaanii inni biraa namoonni guyyaa guyyaatti jiruu fi jireenya isaanii gaggeessuu fi fooyyeessuu akka danda’anii, barbaadan, tajaajila walqunnamtii kennudha.
Namni tokko rakkina, gammachuu waan kana fakkaatan akka fedhetti himachuuf kan gargaaru afaanidha.
Akkasumas, fedhii fi jibba namoota biraa dhagahanii tarkaanfii barbaachisu fudhachuuf afaan tokkoo ol beekuun barbaachisaadha.
Guddinni afaan saba tokkoo guddina hawaasa isaa waliin deema.
Kana jechuun, bal’innii fi dagaaginni afaan tokkoo guddina qabeenyaa fi aadaa saba sanaa waliin walqabata jechuudha.
Qabeenyii fi aadaan saba tokkoo yoo guddachaa deeme, isaan dabalaman kana moggaasuun barbaachisaa ta’a.
Kun ammoo, guddina afaan saba sanaatiif karaa bana.
Kanaafi guddinni hawaasaa fi afaanii walqunnamtii qaba kan jedhamuufis.
Akka ilaalcha yeroo ammaatti, baay’inni afaan biyya tokko keessa jiranii akka rakkootti osoo hin taane, akka bu’aatti ilaallama.
Akka ilaalcha kanaatti, afaan adda addaa walbira yoo guddatan, guddinni tokko guddina isaan biroo ni caala; muuxannooon isa tokkorraa argamu, guddina isaan kaaniif ni gargaara.
Kana malees, afaanota biyya tokkoo kabajuu fi guddina isaanii gara hundaan gargaaruun, lammii biyya tokkoo kabajuudha; guddisuudhas.
Yeroo tokko tokko garuu, haalli dhugaa kana faallessu ni mudata.
Akkuma seenaa biyya keenyaa fi biyya biraarraa hubannu, adeemsi siyaasaa kun afaan saba tokkoo qofti akka guddatuu fi beekamu,kan saboota biraammoo akka qancaruu fi ukkaamamu yeroo taasisu agarra.
Akkuma beekamu afaan tokko haala gaariin guddachuu kan danda’u dubbatamuu qofaan osoo hintaane, afaan barumsaa fi afaan hojiin mootummaa ittiin gaggeeffamu akkasumas afaan barreeffamaa yoo ta’edha.
Afaan hiree kana dhabe, ‘ni guddata’ jedhanii eeguun gowwummaadha.
Kun kan agarsiisu, guddina Afaan tokkoof guddina hawaasaatiif siyaasi qooda guddaa qabaachuu isaati.
Walumaagalatti, afaan mallattoolee eenyummaa fi meeshaalee walquunnamtii sabni tokko qabu keessaa isa guddaadha.
Afaan akkuma aadaa kaanii, guddina hawaasaa waliin deema.
Kana malees, afaan tokko akka fedhii saba isaa guututti guddachuuf, sabichaan dubbatamuu qofa osoo hin taane afaan barumsii fi hojiin mootummaa ittiin geggeeffamu akkasumas, afaan barreeffamaa ta’uu qaba.
Kan afaan tokko guddachuu danda’us yoo akkas ta’eedha.
Gooroowwan afoola sabni Oromoo bal’inaan dubbii gabaabsuun, mi’eessuunii fi miidhagsuuf itti fayyadamu keessaa tokko mammaksa.
Mammaaksi afoola kamiyyuu caalaa jireeenya uummatichaan kan walqabate.
Uummanni Oromoo mammaaksa isaatiin ragaa baha.
Kanaafis, mammaaksota “dubbiin mammaaksa malee, ittoon soogidda malee”fi “Mammaaksi kooba dubbiti,” jedhan ilaaluun gahaadha.
Waan dhama qabu dubbachuufis yeroo barbaade “aaki jedhan waa tufan, mammaakan waa himan” jechuun iddoon hawaasichi mammaaksaaf laatu cimaa ta’uu isaa mul’isa.
Mammaaksi hawaasa Oromoo biratti waan hedduuf mammaakama.
Fakkeenyaaf, qarutuma, tuffii, jaalala, hawwii, haqa, gootummaa,doqnummaa, jibbaa fi kan kana fakkaatan, agarsiisuuf ni mammaakama.
Ergaa mammaaksa tokkoo hubachuuf wantoonni adda addaa nama gargaaruu malu.
Fakkeenyaaf, aadaa, seenaa, durdurii faa beekuun barbaachisaadha.
darajjee hinsarmuu fi birhanuu shimallis sagalee waraaba jiru.
Barreessuun dandeettii irra deddeebi’anii yoo shaakalan gonfatamuu danda’uudha.
Kanaaf, namni keeyyata barreessu tokko, adeemsa hordofuu qabu beekuu qaba.
Kunis, mataduree irratti barreessinu filachuu, mataduree sakatta’uu yookiin wantoota achi keessa galchinu itti yaaduu,mataduree irratti barreessinu daangeffachuu; kunis hima ijoo murtaawaa ta’e tokko qabaachuu, akkasumas, qabxiiwwan hima ijoo deeggaran lafa kaawwachuun murteessoodha.
Yaadolee hima ijoo deeggaran tartiiban kaahuun barbaachisaadha.
Akkaataa namoonni hedduun tamboo xuuxuu itti eegalan keessa inni tokko, dhiibbaa hiriyaatiini.
Dhiibbaan kun umrii dargaggummaa keessatti bal’inaan calaqqisa.
Kaayyoon isaanii inni guddaan hiriyoota isaanii biratti jaalatamumma fi fudhatamummaa argachuuf.
Gareen kun jalqaba tamboo xuuxuuf ilaalchi qaban gaarii ta’uu dhiisuu danda’a.
Garuu,adeemsa keessa hiriyoota fakkaachuuf gara xuuxuutti seenu.
Egaa namoonni sababoota garaagaraatiin tamboo xuuxuu baranis booda keessaa bahuun rakkisaa waan ta’uuf sadarkaa kana osoo hin gahin irra deebi’uun gaariidha.
darajjee, birhanuu, toleeraa, samsoon, tefarii fi zawuddee fa'a, universiitii madda walaabuu, waggaa shanaffaa baratu.
Dhalli namaa erga gara addunyaa kanaa dhufee jiruu fi jireenya eegalee,karaa adda addaatiin walqunnama.
Walquunnamtii kana keessaas waljaalachuun, walitti firoomuun akkuma jiru waljibbuunis, walirraa baqachuunis ni jra.
Namoonni wal fakkeenya saalaatiin, umriitin, sadarkaa barnootaatiin, naannoon, sabummaan, hojii fi kan kana fakkaataniin walitti dhufuun hiriyoomuu yookiin firoomuu danda’u.
Haalli kunis walitti dhufeenyi namootaa sadarkaa adda addaa akka qabaatu taasisa.
Kanaafuu, nama hundatti firoomuun ykn hiriyoomuun hin danda’amu.
Hiriyaa baafachuun namarraa gara namatti adda ta’uu danda’a.
Kunis hunduu ulaagaa mataa ofii qaba waan ta’eefi.
Namni hundi ulaagaawwan isaa keessatti nama yaadaa fi amalaan waliigalan caalatti filatu.
Uummata Oromoo biratti hiriyummaan aadaa kabaja guddaa qabu.
Keessumaayyuu addooyyeen shamarran Oromoo biratti haalaan beekamaadha.
Kunis kan shamarran Oromoo jaalala dhugaa, kabajaa fi maalummaa hiriyummaa ittiin agarsiisani.
Kanaafuu, addooyyeen kan dubri umurii fi naannoo jireenyatiin walitti dhiyaatan hanga waliin jiranitti waljaalachuu fi waliif dhaabbachuun waadaa waliigalani.
Waadaan waliigalan kuni kakuu hiriyummaa isaanii cimsu ta’a.
Kakuu kaan booda hiriyoonni lamaan addooyyee waliin jedhu malee maqaan walhinwaaman.
Naannoo tokko tokkotti ammoo, hiriyoonni lamaan maqaa biroo walii moggaasuun walwaamu.
Fakkeenyaaf, Arsiitti kumuudee, Hanguggee, Bilillee faa walii moggaasuun walwaamu.
Waadaa waliigalan kana eeguuf jecha dubara moggoo taatellee maqaa ishiitiin hin waaman.
Addooyyee lamaan yeroo gammachuus ta’ee gaddaa walbira dhaabbatu.
Yeroo boqonnaa isaanii guyyaa Sanbata Guddaa waliin dabarsuun, dhimma qaban hundarratti waliin mari’atu.
Dhimmi gaa’ila raawwachuu yoo isaaniif dhiyaate, waa’ee gurbaa isaan ilaallatee iyyaafatanii irratti mari’atu.
Mariin qotee bulaa ta’u isaa, amala bayeessa qabaachuu isaa, harka qalleessa ta’uu isaa, dureessa yookin sooressa ta’u isaa irratti ta’uu mala.
Haaluma kanaan ulaagaa kaadhimummaa guutuu fi guutuu dhabuu isaa mirkaneessu.
Kana malees, gammachuu warra isaanii irratti waliin hirmaatu.
Fakkeenyaaf, yoo warri isaanii sirna adda addaa godhatan nuffii tokko malee walgargaaru.
Haaluma kanaan gaafa rakkoos wal-irraa hin baqatan.
Hunda caalaa ammoo cidha walii irraa hin hafan.
Qophii cidha walii irratti hirmaatu.
Addooyyeen heerumaaf qophooftu maal gochuu akka qabdu gorsu, akka ishiin haala gaariin mana horattu yaadaan gargaaru.
Kana malees, kan misirroon fudhattee heerumtu dhalee fi dhangaa adda addaa qopheessanii mi’a manaa fi uffata bitaaniiwalii gumaachu.
Bakka tokko tokkotti ammoo, heexoo dubarri heerumaaf kaatu dhugdu waliin dhugu; sirba cidhaa jala bultii waliin sirbu.
Dhumarratti, gaafa heerumaa baye-bayee fi taritarii baafachuun booyanii fira boochisu.
Walumaagalatti, addooyyeen haala shamarran jireenya keessatti gaddaa fi gammachuu irratti waliin dhaabbatani jaalala waliif qaban ittiin ibsatani.
kaayyoon kiyyaa fi kan hiriyaa kiyyaa, teeknooloojii biyya itiyoophiyaa kesssatti baballisuu fi tamsaasudha.
Meeshaalee Walqunnamtii Ammayyaa Akkuma sochii hawaasummaa adda addaa, barumsi bu’aa saayinsii fi teeknooloojii kan burqisiisu qofa osoo hin ta’in ofiis itti fayyadamaa jira.
Kanaaf, fakkeenya guddaa kan ta’u barnoota idilee sagantaa barnoota raadiyoo fi televiijiniin tamsa’ee deeggarsa cimaa kennuu danda’uu isaati.
Sagantaan kun addunyaa guutuu keessatti haala qabatamaa biyyichaa irratti hundaa’ee hojiirra oolus, biyya keenya keessatti ammas gahaa akka hintaane ogeessonni barnootaa hedduun ni ibsu.
Sagantaan kunis akka bal’achuu qabu ni hubachiisu.
Raadiyoo fi televiijiiniin barsiisuun humna namaa barsiisuuf barbaachisu qusata.
Kun ammoo barsiisonni fedhii barattoota isaanii guutuuf yeroo gahaa akka argatan taasisa.
Kana malees, barsiisonni dandeettii fi muuxannoo gahaa qaban yeroo barsiisan, barattoota hedduun ilaalamuu fi dhaga’amuu akka danda’an godha.
Dabalees, barumsi fiilmiin, raadiyooniin yookiin televiijiniin kennamu barattoota miliyoonaan lakkaa’aman qaqqabuu danda’a.
Barumsa gosa adda addaas barattoota fagoo jiran yookiin kanneen barnoota idilee hin arganneef dhiyeessuun ni danda’ama.
Waggootii hedduu darban keessatti fiilmii fi raadiyooniin biyyoota baay’ee keessatti namoota hin baranneef barnoota gosa adda addaa dabarsaniiru.
Kanaanis dubbisuu fi barreessuu irraa eegalee kan akka barnoota qonnaa ittiin barsiisuun danda’ameera.
Biyyoota barnoonni sadarkaa tokkoffaa keessatti babal’ate keessatti fiilmii fi raadiyoon kan fayyadan barumsa daree bakka bu’uuf osoo hintaane, kan barsiisaan dhiyeessu caalaa barumsa kennamu bu’uura isaarraa ka’uun beeksisuu fi gabbisuufi.
Mootummoonni fiilmii biyya isaaniitiif maallaqa ni ramadu.
Fiilmiin kunis tolaan manneen barnootaa, kolleejjoota, gumiiwwanii fi, namtokkeefillee ni dhiyaatuuf.
Yuunivarsiitoonni baay’een barumsa fagootiif fiilmii ofii qopheessu.
Garuu fiilmii gabaabduu tokkollee qopheessuuf mi’aawaa waan ta’uuf, biyyoonni baay’een fiilmiitti fayyadamuun isaaniitti ulfaata
Kanaaf jecha uummataaf barumsa gatii salphaan dhiyeessuuf addunyaarratti raadiyoon caalaatti filatamaa ta’eera.
Ardiiwwan addunyaa tajaajilli raadiyoo harka baay’een keessatti dabale keessaa Iisiyaan fakkeenya tokko.
Yeroo dheeraaf, biyyoonni industiriidhaan dagaagan baay’een sagantaa barnoota raadiyoo uummata isaaniitiif kan dhiyeessan yoo ta’u, dhaggeeffattoota raadiyoo alaatiif ammoo barnoota afaanii qabu.
Abbaan fedhe, bakka fedhee addunyaa keessatti barnoota afaan adda addaatin biyyoota adda addaarraa dabru raadiyoo sanaan hordofuu danda’a.
Fakkeenyaaf, Awustiraaliyaatti ijoolleen bakka adda addaatti argaman barumsa isaanii giddu-galeessa mana barumsaa qilleensarraa tamsa’u dhaggeeffatu.
Ijoolleen kun raadiyoo ofiitiin dhaamsa dabarfachuu, yeroo barumsi xumuramus barsiisaa raadiyoo sanaaf gaaffii dhiyeessuu danda’u.
Gatiin televijiinii kan raadiyoo caalaa mi’aadha.
Kanaafuu, bal’inaan hojiirra ooluu hin dandeenye.
Televiijiniin garuu bu’aadhaan caalmaa ni qabaata.
Barattoonni ijaan ilaalaa sagalee dhaggeeffachaa akka baratan waan dandeessisuuf barumsa ittiin dabarsuuf filatamaa ta’aa jira.
Ameerikaan barumsa televijiniin dabarsuudhaan biyya hunda dursiti.
Barumsa sadarkaa tokkoffaa, lammaffaa, fi sadaffaa bal’inaan ittiin gaggeessuu dandeesse.
Kana malees, qorannaa fi opiraasiyoonii godhamu kan dura barattoonni muraasni qofti ilaalan, har’a laabraatorii fi mana yaalii keessatti barattoonni hedduun televijiiniin hordofuu danda’aniiru.
Barumsi televiijiniin dabru akka babal’atu kan taasise jijjiirama sirna “Saatalaayitii “irratti godhame.
Kunis kan ta’uu danda’e saatalaayitiin ergaa isa qaqqabu hunda gara lafaatti waan tamsaasuuf, ardii hunda waliin gahuufis saatalaayitoonni waltajjii barbaachisaa ta’an irratti dhaabamanii daandii qabatanii jiru.
Haaluma kanaan barnoonnis bu’aa saayinsii ammayyaatti fayyadamuun bal’inaa fi qulqullina barnootaa dabalaa jira.
Kunis saayinsii fi teeknooloojii babal’isuuf barnoota akka barbaachisu, barnoota guddisuuf ammoo saayinsii fi teeknooloojiitti fayyadamuu akka qabnu nu hubachiisa.
Biyya keenyattis sagantaaleen barnootaa kanneen raadiyoo fi televiijiniin dabran bu’a qabeeyyii waan ta’aniif bakka hin geenyetti babal’achaa deemuu qabu.
darajjeen gara hojiitti ega gale ji'a sadi darbeera, birhanuunis akkasumas, garuu darajjeen hiriyaa dubaraa hojii wajjiin eegale irratti onneen rifate jira, kutaan itti aanutti jaalalaan qabamuu fi birhanuunis jaalalan miidhamuu isaa qabannee siniif dhiyaanna.
Barnootaa fi Misooma
Barnoonni misoomaaf bu’uura.
Barnoonni uummata humnoomsa.
Biyyootas ni cimsa.
Balbala ittiin hiyyummaa keessaa of baasan banuufiin, uummattootaa fi biyyootaa ‘walqixxeessuu’ keessatti gahee ol’aanaa qaba.
Biyyoonni addunyaa galmoota misooma bar-kumee akka bakkaan gahan gochuuf qoonni barnootaa murteessaadha.
Galmoota misoomaa barkumee saddeettan keessaa lama barnoota ilaallatu.
Isaanis, daa’imman hundi barnoota sadarkaa tokkoffaa xumuruu fi barnoota sadarkaa tokkoffaa fi sadarkaa lammaffaa keessatti walqixxummaa saalaa mirkaneessuudha.
Kana malees, barnoonni keessattuu barnoonni shamarranii galma fayyaa daa’immanii fi walhormaataa; akkasumas, galma eegumsa naannootiin walitti qabate kallattiin deeggara.
Yaadni, “Dhiira barsiisuun nama tokko barsiisuudha; shamara barsiisuun garuu maatii hunda barsiisuudha” jedhu, barbaachisummaa barnoota shamarranii sirriitti ibsa.
Kana jechuun, barbaachisummaan barnoota ijoollee dhiiraa xiqqaadha jechuu osoo hin taane, shammarri boru haadha ijoollee yemmuu taatu, yoo barnoota qabaatte ijoollee ishees kunuunsuun fayyaa isaanii eegdee barsiisti jechuudha.
Biyyoonni misooman, bu’uurri misooma isaanii tokko shamarran barsiisudha jedhama.
Investimantiin barnootaa nama dhuunfaa, hawaasa, akkasumas addunyaa mara fayyada.
Barnoonni qulqullina qabuu fi kan uummata hunda walgahe hiyyummaa fi dhabiinsa wal-qixxummaa hir’isuu keessatti gahee ol’aanaa qaba.
Fayyaa namoota dhuunfaa fooyyessuun, misoomni biyyootaa bu’uura amansiisaa irratti hundaa’ee itti fufiinsaan akka mirkanaa’u taasisa.
Namoonni dhuunfaas ta’ee, biyyoonni beekumsa akka uuman, hojiirra oolchanii fi daddabarsan dandessisuun diinagdeen saffisaan akka guddatuu fi addunyaarratti dorgomaa ta’ee akka ijaaramu taasisuuf furtuudha.
Hawaasa dimokiraatawa ta’e ijaaruu keessattis qooda murteessaa qaba.
Bu’uurri misoomaa cimaan qabeenya uummamaa osoo hin taane, humna nama barateeti.
Nama barate jechuun nama beekumsaa fi ogummaa cimaa; akkasumas ilaalcha gaarii goonfate jechuudha.
Humni nama baratee hagam misoomaaf murteessaa akka ta’e hubachuuf haala biyyoota badhaadhanii kan akka biyyoota Awuroppaa, Ameerikaa Kaabaa, Jaappaani fi kan kana fakkaatan, biyyyoota saffisaan misoomaa jiran, kan akka Chaayinaa, Indiyaa, Biraaziil, Kooriyaa fi kan kana fakkaatani fi biyyoota misoomaan duubatti hafan kan akka biyyoota Afrikaa hedduu gammoojjii Sahaaraatii gaditti argaman walmaddii qabanii ilaaluun ni danda’ama.
Sababni garaagartii bal’aa biyyoota kanneen gidduu jiru garaagartii qabeenya uummamaa miti.
Biyyoonni Afrikaa hedduun, kan hiyyumaan gadadamaa jiran, qabeenyi uummamaa isaanii kan biyyoota badhaadhaniitii ol yoo ta’e malee, gadi miti.
Fakkeenyaaf, bosona addunyaa keessaa parsantii sadi.
afraffaan biyya Rippaabiliika Dimookiraatawaa Koongoo keessa jira.
Qabeenyi bishaanii biyyattiin qabdus daran guddaadha.
Haa ta’u malee, biyyattiin misoomaan duubatti haftuudha.
Biyyi kun akka fakkeenyaatti haa fudhatamtu malee haalli biyyoota hedduu akkasuma.
Sababni kanaa ammoo hanqina humna nama baratee, kan saayinsii fi teeknooloojii hammayyaatti fayyadamee qabeenya uumamaa misoomsuu danda’u dhabamuudha.
Dhuguma kana hubachuun, yeroo ammaa kana Itiyoophiyaan misooma itti fufiinsa qabu mirkaneessuuf lammii ishii hundaaf barnootaa fi leenjii qulqullina qabu waliin gahuuf tattaaffii cimaa gochaa jirti.
Dhumarratti, barbaachisummaa barnootaa ilaalchisuun, dhaamsa pirezidaantiin Laayibeeriyaa, Aaddee Elen Joonsan Sarliif dabarsan yaa ilaallu.
har'a bishaan qulqulluun garaa nu guutee jira,dhukkuba kalee irraayis baraaramnee jirra.
Wanti tokko, wanti egeree fooyya’aa nagayaa amansiisaa qabuuf ija keenya banu barnoota qofa.
Laayibeeriyaa keessatti, barsiisaan cimaan tokko, jechoonni akkamitti akka qubeeffamanii fi lakkoofsonni akkamitti akka ida’aman qofa osoo hin ta’in, daa’imman akkamitti jireenya egeree gaarii argachuu akka danda’an itti agarsiisuu akka danda’u mataa kootiin argeera.
Daa’imman keenya hundi mirga barachuu qabu.
Barnoota jechuun, barnoota hundaa miti.
Filannoo bal’aa qabna.
Haala waldiddaa fi walitti bu’iinsa armaan dura addunyaa keessatti hubachaa turre itti fufuu danda’uun yookin haala daa’imman keenya egeree nagaa qabeessa fi onnachiisaa yookin abdachisaa ta’e arganiin barsiisuu dandeenya.
Barnoonni inni sirriitti qulqullina qabeessa ta’e daa’immaniif abdii fi carraalee gaggaarii laata.
Manni barnootaa iddoo nageenyaa ta’uu danda’a; ta’uus qaba Barnoonni qulqullina qabu nageenyaaf wabiidha, nageenyas barnootaaf bu’uura.
Nagayaa fi misooma mirkaneessuuf ammoo daa’immanis dirqama qabu.
qabeenyi dareeni fi bireen qaban keessaa, koompitara tooshibaa walfakkaataa, moobaayilii samsiingii saa ja'aa fi ayiphoonii afur saa dha.
Faalama Qilleensaa.
Yeroo keemikaalonni fi wantoonni xuraa’an yookin summaa’an adda addaa gara qilleensaatti gadi lakkifamuun ilmaan namaa fi lubbu-qabeeyyii biroo yookiin naannawa uumamaa fi nam-tolcheerra miidhaa geessisan faalamni qilleensaa uumame jedhama.
Qilleensi sirna gaazotaa walxaxaa fi jijjiiramaa ta’e yoo ta’u, lubbu-qabeeyyiin dacheerra akka jiraatan taasisuuf gahee murteessaa qaba.
Qaamni qilleensaa Oozoonii  jedhamu akka uffata qorraatti dachee uwwisuun akka humni aduu guutumaa guututti dacheerra qubachuun fayya ilmaan namaa, lubbu qabeeyyii biroo fi sirnakkoorra miidhaa hin bulchine dhoorka.
Haa ta’u malee, Oozooniin yeroodhaa gara yerootti sababa faalama qilleensaatiin miidhamuun haphachaa wanta jiruuf ilmi namaas ta’ee sirnakkoon dachee balaaf saaxilamaa jira.
Wantoonni qilleensa faalan jajjaboo, dhangala’oo fi gaazota ta’uu danda’u.
Faaltonni kunis kan uummamaa ykn namtolchee ta’uu danda’u.
Wantoota gochoota namaatiin uumamuun qilleensa faalan keessaa guguddoon kan armaan gadiiti.
Faalamni qilleensaa fayyaa fi lubbuu namaarratti miidhaa olaanaa qaqqabsiisa.
Akka ragaan Dhaabbata Fayyaa Addunyaa  agarsiisutti, sababa faalama qilleensatiin waggaa waggaatti namoonni miiliyoonni lama.
afur ni du’u.
Kanneen keessayiis miiliyoonni tokko.
shan sababa faalama qilleensaa mana keessatti uumamuun du’u.
Waggaa waggaatti uummanni Ameerikaa qofti kan kuma dhibba shan ol ta’an sababa dhibee onnee faalama qilleensatiin uumamuun du’u.
Qorannoowwan adda addaa akka agarsiisanitti du’a sababa dhibee sombaatiin qaqqabuu fi faalama qilleensaa kan boba’aa gubataa konkolaattota keessaa bahuun uumamu gidduu walitti dhufeenya cimaatu jira.
Lakkoofsi namoota waggaa waggaatti sababa faalama qilleensatiin du’an kan sababa balaa konkolaataatiin du’an ni caala.
Akka qorannoon bara kuma lamaaf shan taasiifame mul’isutti, Awurooppaa kessatti waggaatti namoota kuma dhibba sadiifi kudhan oliitu sababa faalama qilleensatiin du’a.
Dhibeewwan faalama qilleensatiin uumamanii lubbuu namaa galaafatan kan akka asmii, dhibeewwan onnee, Sombaa fi dhibeewwan ujummoo qileensaa fa’i.
Lakkoofsi namoota dhibeewwan kanneeniin biyyoota industiriin guddatan keessatti du’aa jiranii saffisaan dabalaa dhufuun sadarkaa yaaddessaarra gaheera.
Dhibeewwan kunneen lubbuu namootaa galaafachuun alas, namoonni hedduun manneen yaalaa keessa ciisanii akka yaalaman taasisuun tajaajila fayyaa uummataaf kennamurratti dhiibbaa geessisaa jiru.
Baasiin biyyoonni adda addaa yaalii dhibeewwan kanaaf baasanii fi hir’inni oomishtummaa sababa namoota dhibichaan hojiirraa dhabamaniin uummamu guddina diinagdeerratti miidhaa olaanaa qaba.
biyyoonni industiriin hin guddatin gaheen isaan qilleensa faaluu keessatti qaban xiqqoo ta’us, rakkoolee sababa faalama qilleensaatiin uummaman kan akka hongee, lolaa , dhibeewwan adda addaa fi kan kana  fakkaataniin daran miidhamaa jiru.
Kanaaf yeroo ammaa biyyoonni qilleensa faaluu keessatti gahee guddaa qaban biyyoota kaaniif beenyaa akka kaffalan kan jedhamuuf.
Rakkoo faalama qilleensaa salphisuuf tarkaanfiiwwan adda addaa fudhatamuu qabu.
Tarkaanfiiwwan kanneen keessaa inni tokko, kaarboondaayi’oksaayidii qilleensatti gadi lakkifamu hir’isuudha.
Kuni ammoo kan ta’uu danda’u madda humnaa bobaa’aa fi cileerraa argamu hir’isuun humna maddeen qulqulluu kan akka bishaanii, bubbee, biqiltoota, hurka, aduu fi kan kana fakkaatan irraa maddisiisuudha.
Gama kanaan hojiin Itiyoophiyaan hojjechaa jirtu addunyaaf fakkeenya garii ta’aa jira.
darajjeen obboleewwan sadii fi obboleettii takka akka qabuu fi maqaan isaanii, alamuu, sisaay, isheetuu fi masii akkasumas maqaan haadha isaa akka malee kan jaalatu kabbabush jedhamu.
Nageenya Karaa Yaadni nageenya karaa jedhu, itti fayyadamtoonni karaa konkolaataa hagam balaarraa bilisa ta’anii karaarra bobba’anii akka galan agarsiisa.
Itti fayyadamtoota karaa yoo jennu, konkolaachistoota, namoota konkolaataa yaabbatanii imalan, akkasumas namoota lafoo karaarra deeman hammata.
Barreeffama kana keessatti akka addunyaattiis ta’ee, akka biyya keenyaatti balaawwan karaarratti uummaman, sababoota isaanii fi fala isaanii ilaalla.
Babal’inni magaalootaa fi guddinni industirii saffisaan dabalaa jiru, guddina diinagdee wanta fideef fedhiin geejjibaa yeroodhaa gara yerootti dabalaa jira.
Haa ta’u malee, hanguma sosochiin geejibaa dabalaa deemu, balaan karaarratti uummamus daran dabalaa jira.
Odeeffannoowwan madda adda addaa akka agarsiisanitti addunyaarratti waggaatti namoonni miiliyoonni tokko.
sababa balaa karaarratti uummamuun yoo lubbuu isaanii dhaban, miiliyoonni digdama ol ammoo ni madaa’u ykn qaamaa hir’atu.
Yeroo ammaa akka walii galaatti balaan konkolaataa baayyinaan lubbuu namaa galaafachuun sadarkaa kudha-tokkoffaarra yoo jiraatu, bara kuma lamaa fi digdamatti sababa du’aa fi qaamaa hiri’inaa ta’uun sadarkaa sadaffaatti ol guddata jedhamee tilmaamameera.
Balaan karaa konkolaataarratti uumamu rakkoo fayyaa uummata addunyaa maraa ta’us, baayyinaan kan uummamu, Itiyoophiyaa dabalatee, biyyoota galii gadi-aanaa fi giddu galeessa qaban keessatti.
Itoophiyaa keessatti namoonni lafoo karaa konkolaataarra deemanii fi namoonni konkolaattota daldalaa imaltootaa yaabbatan baayyinaan balaaf kan saaxilaman yoo ta’u, biyyoota qarooman yookin misooman keessatti balaan hedduumminaan uummamu konkolaattonni namoota dhuunfaa walitti bu’uuni.
Kan baayyinaan miidhamanis konkolaachistootuma abbaa konkolaataa ta’ani.
Fakkeenyaaf, Ameerikaatti balaawwan ciccimoon parsantii jahatama konkolaachistootarra kan gahan yoo ta’u, Itoophiyaatti garuu parsantii shan qofa.
Kana jechuun ammoo baayyinni namootaa Itoophiyaa keessatti balaa konkolaataa yeroo tokkootiin du’an kan Ameerikaa harka soddomaan caala jechuudha.
Odeeffannoon bara kudha sagal sagaltamii saddet bahe tokko akka ibsutti balaa konkolaataatiin Itoophiyaan Ugaandaa dursuun addunyaa keessaa sadarkaa tokkoffaarra akka turte mul’isa.
Kun ammoo rakkinni kuni biyya keenya keessatti hagam yaaddessaa akka ta’e mul’isa.
Gabateen armaan gadii biyyoota addunyaa muraasa keessatti konkolaattota kuma kudhan, kan heeyyama qaban keessaa meeqarra balaa cimaan akka qaqqabu agarsiisa.
Sababoota balaa konkolaataa qaqabsiisan kan armaan olitti tarreeffamaniin alattis namootas ta’ee meeshaalee konkolaataan tokko fe’uu qabuu ol itti fe’uu, hirriiba gahaa osoo hin rafin yeroo dheeraaf walitti fufanii oofuu, gama konkolaachistootaatiin naamusni gahaan dhabamuu fi kan kana fakkaatan bal’inaan mul’atu.
Sababoota balaa konkolaataa armaan olitti ibsamaniin badiin lubbuu namaa fi qabeenyarra gahaa jiru daran olaanaa dha.
Akkuma gabaasa ogeeyyii nageenya karaa tiraafikoota irraa yeroo hunda dhageenyuti Magaalaa Finfinnee fi naannawa ishii qofa yoo fudhanne, guyyaan osoo balaan hin uummamiin nagaan oole jira jechuun hin danda’amu.
Keessumattuu balaawwan tokko tokko garmalee suukaneessaa waan ta’aniif arguu mitii dhagahuun illee namatti ulfaata.
Sababa balaa konkolaataatiin, lubbuu imaltoota konkolaataa guutuu akka hin taane ta’uun baduu fi qabeenyi qarshii miiliyoonotaatti tilmaamamu daaraa ta’uun waanuma yeroo yeroon qunnamu ta’eera.
Gaaffiin dhumarratti ka’uu malu, Malli balichaa maali kan jedhu ta’a.
Balaan amma qunnamaa jiru kun akkanumatti kan itti fufu yoo ta’e, yeroo dhihoo keessatti rakkina cimaa hawaasummaa fi diinagdee ta’uun misooma biyyaa gufachiisuu danda’a.
Kanaafuu, mootummaa fi uummanni waliin ta’uun rakkinicha hiri’suuf, yoo danda’ames hambisuuf, hojjechuu qabu. 
Uummanni barnoota nageenya karaa ilaalchisee laatamu hunda xiyyeeffannoon hordofuun hojiitti jijjiiruu qaba.
Mirgaa fi dirqama isaa beekuun, sochii nageenya karaa mirkaneessuuf taasifamu keessatti abbummaan dammaqinaan hirmaachuu qaba.
Qaamonni leenjii konkolaachisummaa laatan, leenjii gahaa fi qulqullina qabu laachuu qabu.
Konkolaachistoonni itti gaafatamummaa ulfaataa baachuu isaanii hubachuun of eeggannoo cimaan konkolaachisuu qabu.
Saffisa heeyyamamuu ol oofuun, naamusa badaa agarsiisuun, lubbuu namaa caalaa maallaqaaf dursa kennuun balaaf nama saaxiluu hubachuun of eeggannoo taasisuu qabu.
Namoonni lafoo daandii konkolaataarra deeman seera tiraafikaa eeguun balaarraa of eeguu qabu.
Of eeggannoo taasifamuu qabu keessaa yeroo hunda qarqara daandii karaa bitaa qabatanii demuu, Zeebraa irraan cehuu, bitaa mirga ilaallatanii cehuu, konkolaataa dhaabbatuun dahatanii cehuu dhiisuu, beeyiladoota daandiirra oofuu dhiisuu, ijoolleen akka daandiirratti hintaphanne dhoorkuu fi kan kana fakkaatan. 
Kan biraa fi inni guddaan, qaama konkolaattotaa yeroo yeroon sakatta’uun nageenya isaanii eeguudha.
Dhumarratti of eeggannoo kanneen hunda bira darbee yoo balaan uummame, lubbuun namootaa akka hin dabarre gargaarsa atattamaa taasisuufiin gara mana yaalaa dhiheenya jirutti battalumatti geessuun lubbuu miidhamtootaa baraaruun nama hundarraa eeggama.
Darajjee hinsarmuu fi Birhanu shimallis ijoolle oromooti.
Konkolaataa fi Xiyyaara Konkolaataan imaluufi xiyyaaran imaluun garaagarummaa heddu qaba.
Tokkoffaa, gatiin tajaajilaa konkolaataa kan xiyyaaraarra daran gadi bu’aa ta’us, xiyyaarri saffisaan konkolaataa caala.
Konkolaatadhaan imaluun iddoowwan qalbii namaa hawwatan, kan akka bosonaa, tulluu, laggeeni fi kan kana fakkaatan ,daawwachuu nama dandeessisa.
Haa ta’u malee, konkolaataan xiyyaara caalaa balaaf kan saaxilame.
Qabxiin garaagarummaa biraa ammoo, fageenya isaan deemani.
Xiyyaarri osoo galaanaan yookan gufuu biraatiin hindaanga’iin biyyoota heddu qaxxaamuree fageenya kiiloomeetira kumaatamaa yoo imalu, konkolaatan haala kanaan imaluu hindanda’u.
Akka waliigalaatti konkolaataa fi xiyyaaran imaluun faayidaa fi hanqina mataa isaa qaba.
Jeneraal Taaddasaa Birruu.
Taaddasaa Birruu Godinaa Shawaa Kaabaa Salaale, Aanaa Hidhaabuu Abootee, Ganda Siree Morosee jedhamutti abbaa isaa Obbo Birruu Kennee fi haadha isaa Aaddee Boontuu Waaqjiraarraa bara kudha sagal kudha afur dhalate.
Bifti isaa magaala ifaa yoo ta’u, nama dheeraa fi dhaabbata qajeelaa qabu ture.
Walqixxummaa namootaatti wanta amanuuf, namoota sadarkaan isaa gadis ta’ee, isaa ol turan haaluma tokkoon simata ture.
Jeneraal Taaddasaa Birruu ilma qonnaan-bulaa yoo ta’u, osuma barnoota isaa barachaa jiruu, bara kudha sagal diigdamii sadeet mootummaan abbaa irree Xaaliyaanii biyya keenya weerare.
Abbaan Taaddasaa Obbo Birruu Keennee, jaalala biyya isaaf qaburraa kan ka’e, weerara Xaaliyaanii fashaleessee birmaddummaa biyyaa kabachiisuuf gootota biroo waliin bosona lixe.
Loltuu cimaa kan ture Obbo Birruun, erga loltoota diinaatiin yeroo dheeraaf walwaraanaa turee booda, aara gaazii summaa’aa loltoota Xaaliyaanitiin dhuka’een gubachuun wareegame.
Haati Taaddasaas osuma gadda ulfaataa du’a abbaa warraashii keessa jirtuu, yeroo gabaabaa booda ishiinis du’aan boqotte.
Sanaan booda Taaddasaan haadhaa fi abbaa malee qofaatti wanta hafeef barnoota isaa addaan kutuuf dirqame.
Yeroo san Taaddasaan umrii ijoollummaa keessa kan tures ta’u, loltoota Xaaliyaanii, of tuulummaan Itiyoophiyaa weeraruun du’a abbaa fi haadha isaaf sababa ta’an waraanee haaloo bahuuf ijoollummaan iddoo abbaa isaa bu’ee bosona seene.
Yeroo san obboleessi abbaa isaa Balaambaraas Beekaa kan jedhamu Xaaliyaanidhaan lolaa waan tureef, Taaddasaan namoota naannoo isaa amansiisuun fudhatee wasiila isaatti makamee waraana eegale.
Haa ta’u malee, lolarratti booji’amee, gara Moqaadishootti geeffamee hidhaan umrii guutuu itti murtaa’ee, iddoo Daniinaa jedhamtutti hidhame.
Mana hidhichaa keessattis dhakaa falaxuu dabalatee hojiiwwan daran ulfaataa ta’an hojjechuu fi miidhaawwan birootinis osuma dararamaa jiruu, Xaaliyaaniin wanta moo’ameef, mootichi Hayilasillaasee iddoo baqatee turee biyyaatti deebi’e.
Moqaadishoonis too’annoo loltoota Ingiliizii jala wanta ooltef, Taaddasaan mana hidhaatii hiikkame.
Hoogganaan loltoota Ingiliizii tokko dhaabbataa fi dandeettii Taaddasaa hubachuun akka inni loltummaa idileen akka qacaramu waan affeereef, gara Mombaasaa, Keeniyaa deemuun loltummmaan leenji’e.
Erga leenjii xumuree, kutaalee waraanaa Itoophiyaa adda addaa keessatti tajaajiluun guddina sadarkaa heddu argateera.
Bara kudha sagal soddomii afur gara mana barnootaa waraanaa Holotaa Gannati seenee barnoota saayinsii waraanaa barate.
Erga barnoota isaa sadarkaa olaanaan xumuree booda, bara kudha sagal soddomii saddeet manuma barumsaa kanatti leenjisaa ta’ee ramadamuun tajaajilaa ture.
Yeroo san humna Poolisii cimaa ijaaruun barbaachisaa ta’ee wanta argameef, ajaja Hayilasillaaseetiin gara hoomaa Poolisiitti makamee humna Poolisii darbatamaa jedhamu leenjisee gurmeessuun hoogganaa ture.
Jeneraal Taaddasaan bara eegalee hanga Onkolooleessa mootummaa Hayilasiillaaseetiin hidhametti ajajaa olaanaa waraana biyyattii ture.
Taaddasaan bara  muudama Jeneraallummaa kan argate yoo ta’u, cimina hojii isaatiin agarsiiseen badhaasa heddu argateera.
Isaan keessa Jeneraal Taaddasaan dandeettii saayinsii waraanaa olaanaa waan qabuuf, hooggantoota qabsoo bilisummaa biyyoota Afrikaa akka leenjisu Sillaaseedhaan dirqamni itti laatamaa ture.
Namoota biyya alaa inni leenjise keessaa inni tokko qabsaa’aa bilisummaa beekkamaa kan ta’e Pireezidaantii Aafrikaa Kibbaa duraanii, Neelsan Maandeellaa ture.
Neelsaan Maandeellaanis gargaarsa Jeneraal Taaddasaa hin’irraaffanne.
Erga yeroo dheeraaf hidhamee hiikamee booda kitaaba waa’ee seenaa jireenyaa isaa kan Long Walk to Freedom jedhu keessatti, Jeneraal Taaddasaan bara nama yeroo duraaf leenjii qabsaa’ummaa isaaf laate ta’uu ibseera.
Kanatti aansuun Jeneraal Taaddasaan akkamitti gara qabsoo Oromootti akka makame ilaalla.
Jeneraal Taaddasaan dhalootaan Oromoo haa ta’uu malee, uummanni Itoophiyaa tokkuma kan jedhu ilaalcha biyyaalessummaa cimaa qaba ture.
Haaluma kanaan sirna mootummaa yeroo sanii amanamummaan tajaajilaa ture.
Amantuma isaa kanarraa kan ka’e, Oromoonni yeroo san cunqursa sirni nafxanyaa uummta Oromoorra geessisaa ture mormuuf sochii taasisaa turan, isaan waliin ta’uun akka socho’u gaafannaan, gaaffii isaanii fudhachuu didee ture.
Gaaffii san fudhaachuu dhabuuf sababni inni dhiheessaa ture, Ani duubatti deebi’ee siyaasa gosaa gaggeessuu hin barbaadu  kan jedhu ture.
Yeroo san Jeneeraalichi fedhii lammii biyyattii doofummaa keessaa baasuu wanta qabuuf, itti gaafatamummaa birootti dabalataan Pireezidaantii Hoomaa Qubee Biyyaalessaa ta’ee hojjechaa ture.
Dhaabbanni kun barnoota biyyattii keessatti babal’isuuf kan dhaabbate ture.
As irrattis uummata barnootaaf kakaasuun namni hedduun akka baratu gochuun hojjii bu’a qabeessa hojjetee ture.
Haa ta’u malee, Jeneraal Taaddasaan ilaalcha Itiyoophiyummaa isaa akka sibiilaa jabaatu san gaaffii keessa galchuun, dhaabbatee of ilaaluun hundee isaatti akka deebi’u wanti isa dammaqse tokko uummamuun hin oolle.
Jeneraalichi sirna mootummaa yeroo saniif amanamaa waan tureef, abbootiin taayitaa sirna nafxanyaa hunduu Jeneraal Taaddasaan akka Amaara ta’etti amanu ture.
Erga duula barnootaa kana hoogganuu eegaltee, barnoota, barnoota jechuu baay’istee jirta Baradhaa jechuun bayeessa.
Seera tapha hiibboo Tapha hiibboo nama lamaa fi sanaa oltu taphata Namni hiibboo gaafatu hiibboo yemmuu jedhu, kan hiibboo deebisu ammoo hibbakka hibib jechuun jalaa qaba.
Dhiibbaa Eedsiin Misoomarratti Fidu Dhibeewwan ilmaan namaarratti dhiibbaa cimaa fidaa jiran keessaa isa tokko.
Dhibeen saala, amantaa, bakka, bifaa fi beekumsa osoo hin filatiin ilmaan namaa du’aaf saaxilaa jira.
Kollee, waldhaansoo, walharkissoo, daakkaa, farda gulfsiisuu, dhagaa qeeruu, ol kaasuu, saddeeqa taphachuu fi kan kana fakkaataniin wal dorgomsiisuun dandeettiin ijoollee qaramaa deema.
Ispoortiin aadaa, ijoolleen jabina qaamaa, sammuu, obsa, abdii fi hamilee akka qabaatan gochuu keessatti iddoo guddaa qaba.
Kun ammoo ijoolleen jabina qamaa fi sammuu argachuun rakkoolee jireenya keessatti isaan mudatan akka salphaatti akka moo’an gargaaran.
Kana malees, ispoortiin aadaa, Oromoon waggootii hedduuf biyya, aadaa fi maalummaa isaa eeggatee akka turu dandeessiseera.
Gaheen maanguddoonni tapha aadaa kana keessatti qabanis baayyee guddaadha.
Maanguddoonni, tapha ijoollee kan akka waldhaansoo,fiigichoo, kollee fi waan kana fakkaatan doo’atanii, isa moo’ateen jagna qomcee jedhanii yoo faarsan, isa moo’atameen ammoo Atimmoo yeroo biraatti qophaayi, namoota, jedhanii jajjabeessu.
Maanguddoonni, tapha ijoollee kan akka waldhaansoo,
fiigichoo, kollee fi waan kana fakkaatan doo’atanii, isa moo’ateen jagna qomcee jedhanii yoo faarsan, isa moo’atameen ammoo Atimmoo yeroo biraatti qophaayi, namoota, jedhanii jajjabeessu.
Walumaagalatti, ispoortiin aadaa uummata Oromoo biratti iddoo guddaa qaba.
Kanaafuu, cimina qaamaa, bilchina sammuu fi walitti dhufeenya hawaasummaa dargaggeeyyii cimsuuf isportiin aadaa guddachuu qabu.
Mee hagam ispoortii aadaa Oromoo akka beeknuu fi akka taphannu of haagaafannu.
Fardaan Gulufuu Aadaa Oromoo keessaa inni tokko fardaan gulufuudha.
Abaabilee fi akaakileen keenya biyya isaanii Oromiyaa hanga jaarraa darbeetti diinarraa ittisanii kan tursuu danda’an ogummaa fardaan loluutiin akka ta’e galmeen seenaa ni ibsa.
Haallii fi adeemsi dargaggoonni Oromoo fardaan loluu keessatti qaban guluffiin fardaa iddoo guddaa qaba.
Dargaggoon Oromoo erga raaba seenanii booda osoo lola irratti hin bobba’iin barumsaa fi leenjii isaanii irratti muuxannoo akka horataniif naannooisaanii irraa fagaatanii loon eeguudhaaf dirqama ji’a ja’a caaluuf bobba’u. 
Yeroo sanatti bineensa adamsuun leenjiin keessatti barumsa argatan hojiirra oolchuu jalqabu.
Kunis jabinaa fi obsa hedduu barbaada ture .
Leenjichis guyyaa fi halkan osoo hin jedhiin si’aan dirqama itti laatame fiixaan baafachuu gaafata.
Laga cehuu, gaara bahuu, bosona limixii keessa kutuu fi yeroo dheeraaf qabsoon leenca, gafarsaa fi qeerransa wajjiin qabaa dabarsuun waliijalatti fora bahuu jedhama.
Dargaggeessi Oromoo fora bahu obsa ficcisiisaa sana keessa bahee gaachana ummata Oromoo ta’a ture.
Erga sadarkaa kana keessa darbee booda, barumsi itti fufu leenjii buttummaa fi farda gulufsiisuuti.
Dargaggoota yeroo leenjiin isaanii si’aayinaan caalmaa kan qaban keessaa filatamanii leenjiin addaa laatamaaf.
Isaan akkasiis buttuu jedhamu.
Buttuun yeroo barbaachisetti fardaan yeroo kaan ammoo, lafoo ta’anii loluu akka danda’anitti addaan leenjifamu.
Si’aayina qaamaatiinis dorgomaa akka hin qabaanneetti jabaatu.
Buttuu qofaaf osoo hintaane, farda buttuufis leenjiin akka gaariitti laatamaaf.
Loltuu Oromoo tokkoo fi farda isaa gidduu jaalallii fi hariiroon ture haala hiriyaa yookiin dhibantaati.
Namni fardi lolarratti jalaa du’e akka waan obbolessi yookiin firri jabaan jalaa du’eetti gaddanii namicha jajjabeessu; loon gurguranii farda bitanii bakka buusuuf.
Lola biyya ofii eeguu keessatti dhiira qofa osoo hintaane, dubartoonni Oromoos qooda guddaa qabu turan.
Yeroo lolaa qe’ee isaanii eeguun gamatti, dirree lolaatti hanga fardaan loluutti gahaniiru.
Galaa qopheessanii, dirree lolaatti dhiira faana bu’aanii weedduudhaan jajjabeessuun waan haadholiin keenya keessa darbani.
Jagnoota faarsuu fi dabeessa salphisuun qooda dubartoonni Oromoo biyya isaanii eeguu keessaa qaban ture.
Goota du’es faarsanii yaadannoon isaa akka miira loltootaa kakaasuuf hamileen isaanii akka jabaatu taasisaa turan.
Dabalataanis, fardaan gulufuun jabeenya qaamaa cimsuuf fayyada.
Kanaafuu, ijoollummaa irraa qabanii shaakaluun, ofiifis cimina qaamaa akkasumas dorgomanii maaqaa fi galii argachuu nama dandeessisiisa.
Kanaa olis, fardaan guluufun aadaa Oromoo keessaa isa guddaa tokko waan ta’eef aadaan kun akka jabaatee itti fufuuf bu’aa guddaa buusuu qabna.
Aramaa fi Dhukkuba Biqiltootaa Qonnaan bultoonni oomisha qonnaa gaarii akka hin arganne kan godhan keessaa aramaa fi dhukkubni biqiltootaa jalqaba irratti argamu.
Aramaan dhukkuba biqiltootaa kanneen akka fangasii fi baakteeriyaa akkasumas ilbiisootaaf da’oo ta’a.
Kana malees bishaan, nyaataaa fi aduu biqiltoota jalaa saama.
Haalli kunis oomisha midhaanii xiqqeessa.
Aramaan waan dafee guddatuu fi biqiltoota irratti dhiibbaan isaa baayyee cimaadha.
Kanaafuu, guddinaa fi faca’insa aramaa ittisuun hojii midhaan qulqullinaa fi baay’inaan oomishuu keessatti bakka guddaa qaba.
Saffisa guddina haramaa fi faca’insa isaa ittisuuf tooftaa adda addaa fayyadamuun barbaachisaadha.
Kanneen keessaa sanyii midhaanii  qulqulluu fi filatamaa facaasuu, humna ofiitti yookaan meeshaa qonnaatti fayyadamuudhaan gocha farra haramaa geggeessuu fi keemikaalota farra aramaa ta’an fayyadamuudha.
Reeba’uuniis gocha farra haramaa kessa isa tokko yoo ta'u aramaa arkaan buqqisuu ni dabalata.
Kunis midhaan facaasuun duratti qotiyyoon yookiin meeshaa biraatiin biyyee lafa qonnaa garagalchuun hidda arama fonqolchanii dirreetti baasuudha.
Miidhaa aramaan geessisu caalaa dhukkuba biqiltootaa kan ta’an lubbuqabeeyyii ijaan hin mullanne hedduutu jiru.
Isaanis fangasii, baakteeriyaa fi vaayrassiifaadha.
Lubbu-qabeeyyiin kun qaama midhaanii irraafi keessa jiraachuun oomiisha midhaanii baay’ee miidhu.
Miidhan isaaniis hanga biqiltoota guutumaa guututti ajjeesuutti ga’uu danda’a.
Lubbu-qabeeyyii xixiqqaan burqaa dhukkubaa midhaanii tahan qaama fangasii fi baakteeriyaa keessatti walhoru.
Lubbu-qabeeyyiin kun miidhaa isaan biqiltoota irratti geessisaan jiran baayyee cimaa waan ta’eef, hanga danda’ametti ittisuuf carraaquun baayyee barbaachisaadha.
Fakkeenyaaf, fangasii qaama biqiltootaa gubbaa jiraatan dawaa itti biifuun ittisuu ni danda’ama.
Haata’u malee, fangasii, baakteeriyaa fi vaayrasii qaama biqiltootaa keessa jiraatan yarsanii dhabamsiisuun rakkisaadha.
Kana jechuun dhukkuba biyyee keessaa jiranu salphisuu hindanda’mu jechuu miti.
Yeroo ammaa yaalii hedduutu godhamaa jira.
Kanneen keessaa tokko, dawaa sablinaan bulbulamee biyyeen walitti makamuu danda’u raphuun lubbu qabeeyyii xixiqqaa dhabamsiisuudha.
Walumaagalatti, miidhan aramaa fi dhukkubni biqiltootaa oomisha qonnaa irratti fidaa jiran baayyee ballaa ta’ee argameera.
Rakkinni kun ammo harka caalmaatti biyyoota guddachaa jiran keessaatti gadi fageenyaan mullata.
Carraaqqiin dhiibbaa aramaa fi dhukkuba biqiltootaa hirrisuuf godhamu adeemsa biyyi tokko nyaataan of danda’uuf gootu keessatti bakka guddaa qaba.
Namoota dhalataa Oromoo ta’anii sababa daldalaa garbaatiin gara Awurooppaatti gurguramanii qorannoo ogummaa Oromoof bu’aa guddaa buusan kanneen akka Akkafeetee Daallee, Oshuu Agaa, Amaan Gondaa fi Bilillee faan warroota gara Jarmaniitti fudhataman keessaa muraasa.
Mee seenaa dargaggoota kanaa keessaa seenaa Bilillee haa ilaallu.
Bililleen maqaa maatiin ishee, akkuma aadaa fi duudhaa Oromtichaatti isheedhaaf baheedha.
Kan dhalatte Oromiyaa dhihaa bakka Gummaa jedhamuutti.
Barri isheen dhalattee kudha saddet diigdama keessa.
Dhalattee yoo waggaa kudhan guuttuu, bara kudha saddet soddomii shanii hanga soddomii jahaa biyya isheen dhalatetti lolli ka’e.
Abbaa fi oobboleewwan ishee jahaan ni ajjeefaman.
Bilillee fi oobboleetiin ishee ammoo booji’amanii gabrooman.
Sanaan booda obboleewwan lamaan kun gara Gondoritti fudhatamuun achittis gargar bahan; sana booda deebi’anii wal hin agarre.
Gondoriin booda Bililleen dura karaa Kaartuum itti aansee gara magaalaa guddittii misraa, Kaayirootti bara keessa gurguraaf geeffamte.
Yeroo kana ilmi mootii Jarman tokko Kaayiroo gahe.
Innis Harmaan Paklar jedhama.
gabaa gabroonni itti gurguraman ilaaluu dhaqe.
Guyyaa kana Bilillee gurguruuf gabaa baasanii turan.
Ilmi mootii kun akkuma naatoo Bililleen qabdu argeen bituuf itti gaggabe, ni bitates.
Maqa ishees Mahibubaa jedhee moggaseef.
Mahibuubaa jechuun Afaan Arabaatiin jaalallee koo jechuudha.
Umriin ishee ijoollee haata’u malee, yaannii fi hojiin ishee akka nama guddaa ture.
Kun ammoo Paklaar daran akka ishee jaalaatu taasise.
Qulqullina garaa ishee fi fedhiin Bililleen barumsaaf qabdu guddisaniituma qalbii isaa fudhatan.
Kanarraa kan ka’e, Afaan Arabaa fi Afaan Jarmanii akka barattu waan barbaadeef, bakka do’ii deemu hundattu Mahibuubaa of biraa hin hanbisu ture.
Yaanni isheen iddoo tokko erga daawwatte booda kennitu baay’ee isa ajaa’ibsiisaa ture.
Amalli ishii kun amala cima mootii kan Paklar yeroo Awurooppaadhaa dhufu qabu akka jijjiirratu goote.
Kanaaf, Paklar yeroo tokko, Nama dhugaan wajjiin jirtu wajjiin ooleen, yeroo baay’ee booda nama dhugaa ta’e, jedhee barreesse.
Biyyoota bahaa waggaa sadiif erga doo’atan booda, bara Paklarii fi Mahbuubaan gara Awurooppaa deebi’an.
Yeroo kana Mahibuubaa dhukkubni sonbaa fi heexoo waan qabeef, baay’ee dhukkubsatte.
Nafti ishees baay’ee huqqattee lafeetti baate.
Paklaar osoo garaan jibbuu Mahibuubaa mana isaa Muskaa jiru keessatti dooktora isaatti amaanaa kennatee haadha manaa isaa dhukkubsatte gaafachuu Barliin deeme.
Yeroo kana baay’e dhukkubsattullee, Mahibubaan dardarri biyya ishee Oshuu Aagaa kan jedhamuun walbarte.
Oshuu Aagaa irraan immoo, hayyicha Jarman kan Afaan Oromoo qoratu, Tuucheekiin, walbarte.
Sirba Oromoo kan Bililleen sirbite hayyichi kun galmeesee dhalootaaf dabarsee jira.
Ijoollummaa isheetii kaasee guddisee jaalallee akka ija isaatti ilaalu kan taasise, Paklaar, haati manaa isaa waan guddaa dhukkubsateef Barlinii gara Mahibuubaatti deebi’uu hin dandeenye.
Garuu xalayaa ni barreessaaf ture.
Mahibuubas dhukkubni guyyuma guyyaan itti cimaa adeeme.
Akka hin dandamanne garaan waan beekeef, yoo duutu Paklar akka ishee bira taa’u guddaa hawwite.
Fedhii ishee kanas dhukkubsatte barreessuu waan dadhabdeef dooktorri ishee barreesseef.
Yeroo xalayaan kun harka Paklar gaheetti haati manaa isaa daran waan dhukkubsatteef gara Mahibuubatti hatattamaan deemuu hin dandeenye.
Kanaaf, rakkina irra jiru ibsee xalayaa fi meetii maqaan ‘Maahibuubaa’ jedhu irratti bocame ergeef.
Garuu yoo xalayichi fi meetichi Onkololeessa diigdamii torba , kudha saddeet afurtama Muskaa gahu, Bililleen garuu arguu hin dandeenye; isheenis, isa dhumaaf addunyaa kanarraa boqatte.
Looga Afaan Oromoo.
Maalummaan loogaa hayyoota garaagaraa biratti haala walfakkeenya qabuun hin mul’atu.
Kunis, garaagarummaa ilalalchaa namoonni loogarratti qabanirraa madda.
Kanaaf, loogni adda addummaa sagalee, dhamsaga, akkasumas, jecha haasarratti dubbattoota afaan tokkoo gidduutti mul’atu, garuu waliigaluu irratti rakkoo uumuu hin dandeenye.
Kun afaan kam keessattuu waan mul’atuudha.
Dubbattoonni afaan tokkoo, teessuma lafaatiniis ta’ee caasaa hawaasaatiin walirraa fagaachuu danda’u.
Kanneen teessuma lafaatiin fageenya qaban gidduu akkaataa fayyadama afaanii irraitti kan dhamsaga, birsagaa fi jechaa garaagarummaa qabaachuu danda’a.
Kun ammoo, hawaasa
afaan tokko dubbatu gidduutti haallan gara garaa jiraachuu agarsiisa.
Garaagarummaan loogawwan afaan tokkoo keessatti mul’atan kan teessuma lafaa qofaa bu’uureffatee osoo hin taane, caasaalee ni ilaallata.
Caasaaleen hawaasaa kunis umrii, korniyaa, qabeenya, taayitaa, sadarkaa barnootaa fi kan kana fakkaatu bu’uureffata.
Caasaan afaan hawaasa tokkoo caasaalee hawaasaa kunneen bu’uureffachuun garaagarummaa agarsiisuu danda’a.
Garaagarummaan fayyadama afaanii haala kanaan argamu ammoo looga hawaasaa jedhama.
Fakkeenya Looga naannoo yoo fudhannee, Oromiyaa Bahaatti nagaa gaafachuuf, akkam yoo jedhamu Oromiyaa Lixaatti ammoo attam jedhu.
Akkasumas, Baha Oromiyaatti dalagaa jechii jedhamu Lixa Oromiyaatti ammoo hojii jedhama.
Gama looga hawaasaa yoo dhufne garuu, hawaasa tokko keessa namoonni sadarkaa fi hojii adda addaa qabu.
Fakkeenyaaf, hojjetaan buufata fayyaa keessa hojjetuu fi waajjira qonnaa keessa hojjetu, jechoota ogummaatti yoo fayyadamani dubbatan inni tokko kan isa tokko wallaluu danda’a.
Haa ta’u malee, afaaniin walii ibsuu danda’u waan ta’eef waligaltee isaanii irratti dhiibbaa hin fidu.
Afaan tokko loogota adda addaa qabaachuun isaa miidhaa hin qabu.
Inuumaa bal’ina afaanichaa agarsiisa.
Gabaabumatti, haala qabatamaa keessatti yoo ilaaluu afaanii fi loogni adda adda.
Afaan loogaan yoo walbira qabamu, namoota hedduun kan dubbatamu, walta’insa loogawwanii kan ta’e, Caasaa fi qabiyyee isaatiniis sooressa kan ta’ee fi of danda’ee uummanni abbaan afaanichaa ittiin waamamu afaani.
Kanaaafuu, loogni Afaan Oromoo dagaagina Afaan Oromoof abdii guddaadha.
Garaa Walitti Nahe Guyyaan isaa guyyaa Kibxataa ganama subiidha.
Abbaan Galaan kadhatee dhiisii dubbannaanuu biyya raasa.
Jaarsonni inni barii ergate barraaqa qa’ee Abbaa Gaaddisaatti namaan.
Osoo jaarsi quba hin qabaanne itti dhaqan.
Abjuu fi milkiin waan nuuf qajeeleef mucayyoo keessan akka ilma keenyaaf kenniitaniif dhufne.
Abbaan Alam waan boqqataniif nutis eddoo hojiititi gadda keenya ibsachaa jirra darajeenis boru ganamaan ka'ee deemuu heda natti fakkaata waaqyyo ruhii isaani janata haa galchu.
Nama isaan ergate osoo hin himiin gara dhimmichaa seenan.
Dabaree dabareen walirraa fuudhanii nama gorora liqimse, Sooressa, xiixaa nama hedduuf dabarssee fi arjaa, nama rakkinarratti dursee nama dhaqqabu ta’uu isaa ibsan.
Abbaan Gaaddisaas, Silaa ta’ee eenyu jedhanii gaafatan, Abbaa Galaaniif jedhan.
Nutis abjuu ilaallee deebii isiniif laannaa ji’a tokko booda koottaa, jedhanii jaarsota beellamanii gaggeessan.
Kana booda, keessumoonni erga deemanii haati Lookoo dhimmicha abbaa manaa ishee gaafatte.
Yaada abbaa warraa baruuf malee silayyuu dhageessee jirti.
Dhuufuun mariin dhuufan hin xirooftu akka jedhan san itti himan.
Lamaanuu gammadanii walitti kokkolfan.
Silas abbaan maqaadhumaaf beellama dheeressan malee achumatti garaatti fixan.
Lamaanuu fuuluma duraafuu intalli isaanii niitii sooressa guddaa ta’uu ishee sammuutti yaadanii itti boonan.
Haata’u malee, duriyyuu warri lookoo yaada kana fakkaatu yaa hawwaniifi malee, isheen dhimma jaalala horii hin qabdu.
Lookoon cidha gaayila hiriyaa isheetiif asiifi achi taftaf jetti.
Badhaatuun har’a waan heerumtuuf yaannii ishee marti sana irra jira.
Qalbiin argu malee ijjii hin argu, jedhama mitii.
Namni qa’ee sana dhufeefi dhiisee hin beektu.
Fiigichoo har’aa kana keessa akka tasaa yaanni tokko sammuutti ishee dhufe.
Bara barri jedhe kan koo maal ta’a laata Jettee of gaafatte.
Carraa gaarii hiriyaa ishee irraa kaatee isa borii yaadde.
Yeroon ga’ee amaamonni fardaan hurriisee dhufe.
Isaan keessaa hunda caalaa kan dheeratu Disaasaadha.
Inni har’a waayila Jaatanii ta’ee waan
dhaabbatu osoo hin ta’in, nama fuudhee deebi’u fakkaata.
Simboon isaa har’a dhiisii duruu miidhagina isaa adda.
Hanga kutaa kudhaniitti baratee qonnatti deebi’e.
Humna cabsee qotu qaba.
Amma sangaan ga’u laddaan ga’a jedhama.
Innis ni mirqaana; ni seesseeqas.
Ilkaan isaa akka jirbii qabaan tolee addaata.
Michuuwwan isaa silas, si butanii hanbifatanii akka harka duwwaa nu hin deebifne, jedhanii itti qoosaa turan.
Qa’een warra intalaa ni hoo’a.
Namoonni hedduminaan mul’atu.
Weedduu haa ta’uu arrabsoo sirriitti addaan hin baafne malee sirbi qa’ee ho’isaa jira.
Hamaamoonni sirbaa jira.
Shamarraan arrabsoo kutanii itti gadii lakkisaa jiru.
Asooyyee sooyyee birriituu Fardamoo Harree siibituu Kan soddeen ittiin ejjituu Asooyyee sooyyee birriituu Dubrii keenya akkatti hodhaa hodhituu jedhu.
Weedduu kana kan baastu Lookoodha.
Magaallee naatoo qabeettiidha.
Hojjaan ishee akka maqaa isheeti.
Intala waggaa kudha saddeetii hin fakkaattu.
Barumsas xiqqoo yaaltee jirti hin xumurre malee.
Gartokkeen ija ishee waanuma ala jiru fakkaata.
Ijji Disaasaa alaalaatti kan ishee irra bu’e.
Jaarsonni karra seenanii amamoonni akka galu eeyyama gaafatan.
Seenaa jedhaman shamarran sirbaa jiran garuu amaamota galuu dhorkan.
Hamaamoonni warra gurbaa shamarran tatamsaasee yemmuu seenu,
haaloo arrabsoo itti bahuuf haa ta’uu dubbii barbaachiisaa hin beekamne, Disaasaan Lookoo bilcheessee qimmide.
Ol jettee ija isaa keessa ilaalte.
Ijaan walwaranaan.
Ni seeqe.
Duruu seequun isaa humna qaba.
Isheenis ni qabbanoofte.
Bira lufe.
Isaanis bakka amaamootaaf qophaa’e misirroo
fudhatanii taa’an; affeerran itti fuufe.
Hamaamoonni dhufee, nyaatee milkiidhaan gara qa’ee gurbaatti deebi’e.
Kana booda Disaasaan adamsee bakka itti tole maratti ijaan madaqsuu jalqabe.
Isheenis gama isheetiin Disaasaa gaafa cidhaa agarte sammuu ishee keessatti qofa osoo hin taane laphee isheettis maxxanfamee hafeera.
Kanaafis, akkuma inni ishee barbaadu isheenis isa barbaaduu ishee malaan calaqqisiisuu eegalte.
Hanguma walbaraa deemaniin caalaatti waljaalataa Afaan isaanii walitti mi’aahaa dhufeera.
Kana booda itti dhimmee waa’ee ishee hordofuu eegale.
Hordoffii qofa osoo hin taane jaarsa ergate.
Anii fi haannaan wal fuudhuu henna darajjeenis miinjee tokkoffaadha garuu hin ta'u jechaa jira isheen dubara simboo qabdu taatullee xiqqoo ni furdatte ta'us natti toltee jirti kanaafuu ishee fuudhuun koo waan hin oolle.
Haa ta’u malee, mucayyoo namni umriin gita ishee hin taane akka jaarsa ergate dhagahee ture.
Qabeenyaaf jedhanii mucayyoo kana fakkaattu jaarsaa kennanii waan jedhu yaadaa ture.
Haa ta’u malee jaarsoliin ergaman waanuma inni dhagahe kana mirkaneessaniif.
Guyyaa tokko akka tasaa qophaatti argatee, eenyuuf akka ishee kennuuf deeman itti hime.
Osoo hin beekin imimmaan fuula irra yaa’e.
Waa’ee Abbaa Galaan kan dhageesse ija ishee dura dhufe.
Beera lama fuudhee akka hiikee fi ijoollee afur akka qabu.
Innis, mari’imaan isa raafame isa garaadhaa qabduu osoo hin beekne, si dhabuu mannaa si fudhee baduu wayyaa, jedhe.
Akka tole hin jenne warra dhiibuus hin sodaatte.
Akka hin dinne Jireenyi ishee Abbaa Galaanii wajjin yaadaan alaaluumatti itti dukkanaa’e.
Disaasaanis laphee ishee keessa bakka afatee rafee wawarraaqe.
Ishees,qalbiin bakka lamatti qoodame.
Kan qabu dhiiftee isa hin qabneetti baqachuus hin sodaatte.
Abbaa fi haati koo, jaarsonni maal naan jedhu jette.
Garuu ni murteessite; gammachuu sammuu isheetiif dursa kennite.
Afaan meeshaa walqunnamtii fi ibsituu eenyummaa ta’uun shoorri inni jiruu fi jireenya hawaasa tokkoo keessatti qabu ol aanaadha.
Kanaafuu, hawaasicharraa addaan ba’ee bu’aa buusuu hin danda’u.
Guddinni afaaniis guddina hawaasaa bu’uureffata.
Jiruu fi jireenya hawaasaa saayinsii fi teeknooloojiin wal-qabsiisee guddina fiduu kan danda’us barnoota, bulchiisa, siyaasaa fi kan kana fakkatu yoo hojiirra oole qofa.
Afaan Oromoo afaan barnootaa fi barnoota afaanii ta’uun isaa dhiyoodha.
Kanarraan kan ka’e, kitaabni barataa armaan dura bu’uura buusuurratti shoora ol aanaa kan taphate ta’ullee,hanqina tokko tokko akka qabu hubatameera.
Kitaabni kun ammoo, amma danda’ametti qulqullinni isaa eegamuun kan qophaa’e yoo ta’u, kaayyoon isaas barattoonni ogummaawwan dhaggeeffachuu, dubbachuu, dubbisuu, barreessuu, caaslugaa, ogbarruu, gadi fageenyaan xiinxaluu fi kan kana fakkaatan akka gabbifatan taasisuudha.
Kaayyoowwan kana galmaan ga’uufis barannoowwanii fi gilgaalonni garaagaraa dhiyaatanii jiru.
Haalli dhiyeenya gilgaalota kanaas kallattiidhaan jiruu fi jireenya guyyuu barattoota giddu-galeessa kan taasifatee fi akka isaan dammaqinaan irratti hirmaatan kan kakaasudha.
Maalummaa fi Amaloota Afaanii Hayyoonni garee adda addaa yeroo garagaraa keessatti afaaniif hiika kennanii jiru kennaas jiru.
Afaan jireenya dhala namaa keessatti iddoo guddaa waan qabuuf, waa’een isaa daangaa hubannoo namaatiin ol ta’uu mala.
Hayyoonni xinqooqaa linguists sagalee dubbiirratti xiyyeeffachuun, afaan kan dhalli namaa sagalee dubbii walitti qindeessuun ittiin waliigalu waan ta’eef, meeshaa walta’iiti jedhu.
Hayyoonni xinqooqa hawaasaa sociolinguists ammoo, afaan mallattoo eenyummaa hawaasa tokkooti jedhu.
Kanneen walitti dhufeenya afaanii fi xiinqooqa aadawaa qoratanis anthropological linguists gama isaaniitiin afaan baattuu aadaa jedhanii hiikuu yaalu Akkuma dhala namaa, afaan isaa dhalachuu, guddachuu fi du’uu danda’a.
Dhalachuun afaanii afaan duraan ture tokkorraa argamuu isaa yoo bu’uureffatu, ogbarruu garagaraa horachuun hawaasa biratti beekamuun ammoo, guddachuu isaati wal-qabata.
Yoo namni afaanichaan afaan hiikkatu hin jirre ammoo, du’e jechuu dandeenya.
Akka afaanii waan darbe tokko isa ammaatiin wal-qabsiisee isa dhufuuf qopheessuu kan danda’u meeshaan biroo hin jiru.
Kanaafuu, maalummaan afaanii daangaa, bakkaa fi yeroo ce’ee deemaa jechuudha.
Haata’u malee, aadaa hawaasa itti fayyadamuu afaanii afaanitti adda addummaa agarsiisa.
Akkaataan inni itti hawaasa tokko keessatti tajaajilu isa afaanii fi hawaasa biraarraa adda.
Adda addummaan kun gama uunkaa fi gama hiikaatiin ta’uu mala.
Lamaanuu garuu caasaa qabu.
Caasaan kun ammoo, seera ittiin bulu qaba.
Caasaan afaanii seera dhabes hin jiru.
Afaan tokko keessatti caasaaleen of danda’anii dhaabbatan walitti dhufuun caasaa isaanirra guddaa tokko ijaarratu.
Caasaleen kunneen ammoo, sadarkaa dhamsagaatii hanga sadarkaa himaatti jiraachuu danda’u.
Kanaafuu, akka sagaloota lubbu-qabeeyyii biroo kan itti fufiinsa qabanii fi addaan citiinsa hin qabnee miti.
Gama biraatiin, caasaaleen kunneen afaan tokko keessatii lakkoofsaan murtaawaa ta’anis dachaan tajaajiluun barreeffamoota hedduu ta’u.
Caasaaleen kun ammoo seera ittiin to’ataman qabu.
Kanarratti wanti addaan ba’uu qabu tokko afaan uumama isaarratti akka-feetee ta’e tokko itti fayyadamarratti seeraan buluu isaati.
Afaan tokko baruuf bakki guddinaa murteessaadha.
Kana jechuun, daa’imni tokko bakka feetettuu haadhalattuu iddoo ishiin itti guddatte sun afaan baruurratti gahee guddaa qaba jechuudha.
Kunis, aadaa keessatti guddatte san faana bu’uun kan geggeeffamu akka ta’e keeyyata olii keessatti ibsamee jira.
Yaanni kun afaan hunduu kan barumsaan argamu ta’uu isaa fi barumsichis karaa idilee fi alidileen akka argamu nu hubachiisa.
Afaan tokko akkuma baratamuu danda’u, jijjiiramuus danda’a.
Jijjiiramni afaanii ammoo, jijjiirama hawaasa kanneen akka siyaasaa, dinagdee, amantii, aadaa fi waan kana fakkaatan hordofa.
Hawaasni tokko afaan isaatiin naannoo fi aadaa isa akka garaa isaatti ibsachuu danda’a.
Afaan hawaasa kamiiyyuu dhimma hawaasummaa kanaaf ooluurratti hir’ina hin qabu.
Kanarraan kan ka‘e, afaan hunduu wal-qixa jechuu dandeenya.
Kana jechuun ammoo, afaan tokko sagaloota, jechootaa fi gaaleewwanii qabaachuun isa biraa hin caalu jechuu miti.
Walirraa ergifachuun kan jirus sababa kanaanidha.
Ergifannaan amala afaan hundaati.
Sababni ergifannaas, walitti dhufeenya hawaasaati.
Biyyi namni tokko qofaan keessa jiraatuu fi biyyi afaan tokko qofaan keessaatti dubbatamu hin jiru.
Kun ammoo, akkuma walitti dhufeenyi hawaasa jiru walitti dhufeenyi afaanotaas jira jechuudha.
Walumaa-galatti, afaan meeshaa wal-qunnamtii ta’ee kan hawaasni jiruu fi jireenya isaa keessatti dhimma itti ba’udha.
Kanarraan kan ka’e, amaloota garagaraa qaba.
Amaloonni kunniinis dachummaa, baramuu danda’uu, ergifannaa, uumamuu danda’uu, gargar ba’ummaa, jijjiiramummaa, tasummaa, aadaa faanuu fi waan kana fakkaatan ta’u.
galatoomaa jedhee fixuun barbaada garuu hin dandeenye.
Beekumsi karaa adda addaatiin ilaalama.
Kaan akka waan hubatamee itti jiraatamu maraatti fudhata.
Gariin ammoo, adeemsa saayinsawaan walqabsiisa.
Namoonni bu’uura ogummaati jedhanis jiru.
Marti isaaniyyuu tajaajila isaarratti xiyyeeffatan.
Hiikni kennamu hamma fedhe baay’atulle, kal-heddee ta’uu fi jireenya hawaasaatiif gumaachuun isaa hubatamuu qaba.
Maddi beekumsa kanaa maali?
gaaffiin jedhu garuu deebii barbaada.
Maddi beekumsaa hedduudha.
Karaalee kana keessaa muraasni rakkina, dubbisa, muuxannoo, umrii fi shaakala ta’uu danda’a.
Eenyuyyuu rakkachuu kan hin barbaannee fi rakkina kan jibbu ta’ullee, rakkinni madda beekumsaa ta’uun isaa gama gaarummaa isaati.
Namni tokko hammuma rakkatee sammuun dhiphachaa deemu,  jireenyis bitaa itti galu, keessa ba’uuf bu’ee baha; kufees ka’a.
Wal’aansoo fi falmii akkasii keessaan xurree ifa isa agarsiisuu argata.
Haalli kun nama rakkate hundaaf ta’uu baatullee, kan hisachuun falmateef, buusee baasee ifaajeef karaa injifannoo, kan dhumni isaa mirgaa fi gammaachuu irraan ga’u waan ta’eef, abbicha beekumsa horachiise jechuudha.
Achii –as- dhufa ilma namaa yoo ilaalle, falmii taasifametu ifa agarsiise.
Ifa kanatu dukkana mo’atee gufuu jireenyaa fi xurree beekumsaa itti mul’ise.
Haala kanaan, barri dukkanaa darbee barri haaromaa dhufe.
Jiruufi jireenya gufuun hadheesses dhandhama gaarii horachiise.
Kun ammoo, muuxannoo ta’ee, isa keessa darbeef beekumsa, isa argee dhaga’uuf ammoo dhugaa baatee fi fakkeenya gaarii ta’e.
Muuxannoo kanarraa baruun ga’ee dhaloota haaraa waan ta’eef, fudhatee akka madda beekumsaatti itti gargaarama.
Of cinaa waan argateefis, hojiirra oolmaan isaa battalummaa qaba.
Akka isa yaaxxinaan jiruu fi saayinsawaa ta’ee gorsaa fi dadammaqsa addaa hin barbaadu.
Inni kun akkaakuu muuxannoo isa wanta agarru, dhageenyuufi shaakalluurraa argamudha.
Umriis ta’ee dubbisni muuxannoo namaa nuun ga’a.
Jaarsoliin waan muuxatanii fi kuufatanirraa hamma beekan, yaadatan nuuf qicu.
Isa kaleessa jiraatan irraa kan har’aatiin wal-qabsiisanii gorsu; abboomuu; qajeelchuu akkasumas, komatu.
Barreessaanis muuxannoo fi hubannoo isaa barreeffamaan dhiyeessa.
Bakka inni dhaabate dhaabachuun dubbistoonni akka ilaalan taasisa.
Kanaafuu, jaras ta’ee barreessaan waan hubatanirraa nuuf qoodu.
Dhaloonni haaraan ammoo muuxannoo isaanii kana alanfachaa, bitaa fi mirgaan ilaaluun maqaa itti baasaa, mormaa, deggeraa ka’umsa taasifachuun beekumsa cunqaa’aa  horata.
Beekumsi humna humna hiixatee qabu; isa fiigee qaqqabudha.
Kun ammoo, dhala namaa hundaaf oolee shiboo bishaaniifi abidda baatu wal-simsiisuun ifa isa kan uumamaatiin morkatu tolchee dukkana mo’e.
Allaattii samiirraa bu’uureffachuun xiyyaara tolchee balali’e; battalatti halaala ga’uu danda’e.
Akkaataa sammuun dhala namaa itti hojjetu qo’achuun kompiitera kan hojii isaa saffisiisuuf argate.
Kanaanis, dhamaatee (dadhabbii) humnaafi sammuu xiqqeesse.
Daangaa doofummaan jaares cabsee darbe.
Gabaabumaatti, kal-heddummaan beekumsaa tajaajila, maddaafi gosa isaatiin ta’uu danda’a.
Tajaajila isaatiin dhala namaa yeroodhaa yerootti achi as dhufa isaa hubachiisaa jireenyaa guyyaa mo’achuun bayyanataa akka deemu taasise.
Maddi isaas rakkina, qareeyyii muuxannoofi wkf irraa akka ta’e hubate.
Beekumsi dhimma tokkoof oolu isa biraarraa adda akka ta’es addaan baafachaa har’a ga’e.
Haata’u malee, wal-malee akka hin tolles hubate.
ganama dareen, biree argee akkam nagaa bultee jennaan bireenis nagaa galata waaqayyoo jedhe deebisee, itti aansuunis maqaa dubaraa qubee haa dhan jalqabu anaaf keessa kooti jedhe itti qoose darajjeen.
Qaama Qaamaan Bakka Buusuu Saayinsii fi teeknooloojiin guddachaa fi babal’achaa deemuurraan kan ka’e, namoonni ogummaa fi beekumsa dabalachaa har’a ga’an.
Ogummaawwaniifi beekumsa kana keessaa inni tokko kan fayyaati.
Ogummaan fayyaa dhibee fayyaa kan duraan turanii fi yeroodhaa yerootti babal’achaa deemaniif kallattii adda addaatiin fala barbaada.
Dhukkuboota fayyaa namaa to’achuuf falli ogeessonni bira ga’an inni tokko qaama dhukkubsate jijjiiruun isa fayyaa ta’e bakka buusuudha.
Qaama dhukkubsate tokko baasanii kan birootiin bakka buusuun kan danda’amu karaa lamaan akka ta’u ogeeyyiin fayyaa ni’ibsu.
Isaaniis qaama namaa namaaf oolchuufi qaama bineensaa namaaf oolchuudha.
Qaama namoota sababa garagaraatiin du’anii baasuun kan warra qaamni isaanii
dhukkubsachuun du’atti kalaa’aniitiin jijjiiruun du’arraa oolchuun erga eegalee bubbulee jira.
Wal’aansa kanaan biyyoota baay’ee keessatti dhukkubsattoonni hedduun waggaa, waggaatti afaan du’aatii bu’u.
Fakkeenyaaf, biyyoota Amarikaafi Ingiliizii keessatti dukkubsattoota kumaatamaan lakkaa’amantu wal’aansa garaa baqaffannaa taasifatee fayya.
Bara kudha sagal torbaatamii saddet keessa kutaalee biyyoota kana keessaa dhukkubsattoonni kalee jijjiirrachuuf galmaa’anii  guutummaan guutuuttii jijjiirsifatanii fayyuu danda’anii jiru.
Itti fufuun barana ammoo, baay’inni dhukkubsattoota galmaa’anii kuma shan yoo ga’u, kanneen keessaa wal’aanamuun kan adda godhatan dhukkubsattoota turan.
Amarikaa keessatti qofa si’a tokko wal’aansa kanaaf kan gaaffii dhiyeeffatan dhukkubsattoota kuma dhibba tokko turan.
Kun ammoo, qaama nama fayyaa tokko kan isa dhukkubsatee baasanii jijjiiruuf baay’ee kan beekame ta’uu nutti mul’isa.
Qaama namaa isa dhukkubsate tokko jijjiiruun kan danda’amu inni biraan qaama bineensotaatiin fayyadamuun ta’a.
Qaama bineensotaa namaaf oolchuun akka isa qaama namaa namaaf oolchuu umrii dheeraa hin qabu dhiyeenya kana jalqabe jechuudha.
Kunis ‘seentotiraansi pilaanteeshiin’ kan jedhamu yoo ta’u, kan eegale biyya Amarikaatti akka ta’e bara kudha sagal sagaltamii jaha keessa ibsamee ture.
Baay’inni namoota qaama isaanii isa dhukkubsate jijjiirrachuuf iyyatanii dabalaa deemuun maaliifi?
Gaaffii kanaaf deebii garagaraatu jira.
Tokkoffaa, namoota qaama jijjiirsifatan keessaa harki torbaatamni qarqara boollaarraa deebi’anii waggoota shanii haga digdamaa jiraachuu danda’uu isaaniiti.
Lammaffaan, ogeeyyiin fayyaa qorannoo saayinsawaa guyyuutti taasisaniin qaamni a- lagaafi qaamni dhukkubsataa, akka wal-hindidne taasisuufi gatii layyoon gabaaf dhiyeessuu isaaniiti.
Sadaffaan ammoo, dhukkubsattoonni namoota wal’aanamanii fayyaan arguun fayyuuf waan abdii horataniif.
Inni afraffaan, namoota qaamolee akka tiruu, onnee, rajiijii fi kalee dhukkubsatan dawwaa laachuun wal’aanuurra qaamolee dhukkubsatootaa baasanii isa fayyaa bakka buusuun salphaa ta’uu isaati, Fakkeenyaaf, biyya Ingiliziitti, kalee tokko jijjiirsifachuuf, Paawundii kuma kudhan yoo gaafatu, qaamni alagaa akka wal-hin didnne taasisuuf qorichi bitamu ammoo, paawundii kuma sadi ta’u.
Walitti paawundii kuma kudha sadi yoo ta’u; dhukubsataa kalee tokko wal’aanuuf garuu, baasiin waggaatti ba’u paawundii kuma kudha saddeet ta’a.
Kanaafuu, isa akka jirutti yaalamuu fi isa jijjiiramu gidduu garaagarummaa guddaatu jira.
Jijjiirsifachuu wayya jechuudha.
Haata’u malee, qaamolee namaas ta’ee bineensotaa jijjiirsifachuunis rakkoo mataa isaa qaba.
Kana keessaa inni tokko qaama fayyaa argachuun rakkisaa ta’uu isaati.
Qaama fayyaa ta’e argachuun rakkisaa ta’uuf sababni hedduun ni jiru.
Inni tokko, namoonni qaamolee barbaadaman kana nagaadhaan du’an muraasa ta’uu isaaniiti.
Fakkeenyaaf, namoonni balaa konkolaataatiin du’an, du’a battalaa waan ta’eef, qaamoleen barbaadaman sun fayyaa ta’aniyyuu, lakkoofsi isaanii muraasa.
Sababni isaa, malli balaa tiraafikaa ittisu baballachuu fi ogummaa kanaaf barbaachisu gama konkolaachisaa fi namootaatiin dabalaa deemuu isaati.
Kana malees, firoonni namoota balaa adda addaatiin du’anii qaamolee isaanii namoota dhukkubsataniif oolchuuf fedhii dhabuu isaaniiti.
Qaamolee namoota dhukkubsatanii ykn dulloomanii du’an nama biraatiif oolchuun ammoo rakkisaadha.
Kunneen marti wal ga’anii qaama jijjiirsifachuu ulfaataa taasisu.
Rakkoo qaama jijjiirsifachuu ilaalchisanii mudatan kana furuuf, karaa garagaraan carraaqqiin taasifamaa turee jira.
Isaan keessaa seera tumuun isaa tokko.
Fakkeenyaaf biyyoota Beeljigii fi Singaapor keessatti seerri tumame akka ibsutti, qaamni isaa nama birootiif akka hin oolle yoo mallatteesse malee, qaamoleen nama du’ee abbaa barbaadeef kennama.
Namoonni seera kanaan morman waan jiraniif hojiirra oolmaa fi carraaqqii kanatti gufuu ta’uun isaanii hin oolu.
Qaama bineensotaa namaaf oolchuun ammoo, fala beektonni gufuuwwan mudataniif argatan isa biraati.
Qaama bineensotaa namaaf oolchuun rakkoo karaa namaatiin dhufuuf fala ta’ullee, dhibee biraa fiduu danda’a.
Dhibeen kunis, carraaqqii dhukkuba tokko fayyisuuf taasifamuun dhukkubni bineensotaa nama qaamni jijjiirameef, qabuu danda’uu isaarraa madda.
Fakkeenyaaf, ADSIiin duraan jaldeessarratti mul’ate jedhama.
Amma garuu gara namaattis darbee addunyaarratti dhibee yaaddessaa ta’ee jira.
Kanaafuu, rakkoon kun akka wal qabatee hin deemneef, qaama bineensotaa osoo namaaf hin oolchin dura qorannoo bal’aa geggeessuun barbaachisaadha.
Walumaa galatti, qaamolee akka kalee, rajiijjii, tiruu fi onnee dhukkubsataa tokkoo kan namoota biroo ykn kan bineensotaa bakka buusuun lubbuu namootaa baraaruun ni danda’ama.
Haata’u malee, qaamolee fayyaa ta’an argachuu fi qaamolee bineensotaa namaaf oolchuuf sodaan jiru ammoo,  gufuu guddaa ta’ee mul’ata.
Kanaafuu, qorannoon bal’aan geggeeffamuun gufuuwwan sanaa fala eeruurratti akka xiyyeeffatu beektonni ni gorsu.
har'a daree itti barnoota baratan kan kiiloo jaha jiru teenyee sagalee warabaa jirra.
Laggeen gurguddoon biyyi keenya qabdu osoo jallisamanii misoomaaf oolanii, guddina barbaachisaa hawwii namoota hundaa ta’e bira yeroo gabaabaa keessatti ga’uun ni danda’ama.
Jallisiin kun ammoo, hirmaannaa lammii gaafata.
Namoonni marti humna, qabeenyaa fi beekumsa isaanii osoo hin waakkatin hirmaannaa boonsaa yoo taasisan, fooyya’inni kam yeroo kam dhufuu akka danda’u salphaatti addaan baafachuun ni danda’ama.
Hawaasni naamusa gaarii, kutannoo cimaafi seexaa guutuun ka’e hawwii misoomaaf qabu laggeen kana jallisuun galmaan niga’ata.

lukkuu handaaqqoo killee hoolaa harree sa’a sangaa horii gaala re’ee farda gaangee saree  fa’a qabu warri darajjee.
Bara durii ture.
Fifinneedhaa gara Jimmaatti magaalaa Sabbataarraa hanga tokko deemanii laga Awaas ce’uun gara Walisootti deemu.
Haadha warraa fi abbaa warraa hedduu wal jaallatantu naannoo laga sanaa ture.
Abbaan warrichaa daran waan ishii jaallatuuf qubeelaa haati isaa akka yaadannootti kenniteef hidheefii ture.
Ishiinis qubeelicha quba ishiirraa baaftee hin beektu.
Osuma waliin jiraatanii abbaan warraa fira nagaa gaafachuuf laga Awaas ce’ee biyya fagoo deeme
Garuu, ganna waan tureef lagni Awaas guutee riqicha diigee isa eege.
Karaa cehu waan dhabeef biyya firoottan isaatti deebi’ee birraan hanga bari’utti achi ture.
iddoon duwwaan lamata osoo dhufuu baate jedhee gara keessa kootti yaade.
Kana gidduutti haati warraa beelarra dabartee waan ciniintee bultu dhabde.
Kanarraa kan ka’e qubeelicha gurgurtee du’a of oolchite.
Ishiin gurgurtee osoo ji’a hin darbiin abbaan warraa birraan yoo bari’u qe’ee isaatti deebi’e
Ishiinis dhufuu isaa dhageenyaan fuula dura dhaabachuu waan saalfatteef ganda warraatti baqatte.
Abbaan warraas waa bubbulee barbaacha ishii deeme.
Maaliif akka isa baqatte yeroo gaafatu, akkas jetteen, “Qubeellaa ati naaf laatte waanan nyaadhu dhabnaan nan gurgure.
Harka qullaa ammoo fuula kee dura  dhaabachuu nan leeyya’e.
Kanaafan si duraa baqadhe, jetteen.
Innis akkas jedheen, “Yaa jaalallee koo, harka qullaa kaatu moo; harka qubeella baatu wayya  jedhe.
Ishiinis, Jaarsa kiyya kan wayyu silaa anis atis beekna, du’ee reeffi koo si eeguurra jedhee kana raawwadhe, jetteen.
Sana boodas, araaramanii wal gorfatanii, harka qullaa fiiguunis, ganna haadha warraa dhiisanii ganda firaatti fiiguunis hafee waliin hojjetanii dhiibanii galchanii, horanii elmatanii ofirra darbanii kaaniifilleen hafan jedhama.
har’a dhugumatti baay’ee dadhabee jira uuf bishaanis garaa na guutee jira kun garuu dhamaati keenya isa guddaa dha .

TAMBOO AARSUUN NAMA IJJEESA(SMOKING KILLS).
Rakkoolee fayyaa sababa tamboo fayyadamuutiin nama mudachuu danda'an:-
Rakkoolee fayyaa wali hormaataa tamboo aarsuun wali qabatan:
- Maseenummaa- dhiiraa fi dhalaa(infertility).
-Gadaamessaan alatti ulfaa'uu(ectopic pregnancy).
- Dahumsaa duraa, yennaa dhumsaa fi dahumsaa duuba dhiigni garmalee jiguu.
-Ulfi adoo addee hin gehin bahuu(premature births).
-Ijoollee duutuu dahuu(still births).
-Faaya dhaluu(birth defects).
-Garaan irraa bahuu(miscarriage).
- Ijoolleen eegii dhalatte dedha duutee dhaggamu(sudden infant death syndrome).
Dhiiguu irgaatii fi tortoruu ilkaanii.
Dandeettii dhibee ifirraa deebifachuubnamaa ni dadhabsiisa.
Dhibee ukkaaraa gosa lammaffaaf nama saaxila.
Dandeettii waa dhamdhamuu namaa ni xiqqeessa.
Adoo hin geenne gogaa namaa shuntuursee jaarsa ykn jaartii nama fakkeessa 
Afaanii fi hafuura nama ajeessa.
Lafee haphisee cannanaaf nama saaxila.
Dhibeewwan mitikaatiif nama saaxila.
Moora ila namaatti uffisa(cataracts)
Yoo madaa'an akka madaan dafee hin fayyinee godha.

Biirtee(Jaundice) Maali?
Biirtee(jaundice) jechuun keelloo te'uu ilaa(ijaa) jechuudha. Keelloo(bicaa) te'uun ilaa kun bacinnaan ilarratti haa mul'atuu malee kutaalee nafaa(qaamaa) kanneen akka shanii miilaa, ganaa harkaa, akkasuma gogaa namoota bifaan gara diimennaatti gamanii irralleetti ni mul'ata.
Sababni keelloo te'uu ilaa ykn gogaa kun qaama keessatti dabaluu inzaayimii biliruubiin jedhamuutiin dhufa.
Wantoota biirtee(jaundice)f sababa ta'ani ykn namatti fidan:
Caccabuu seelii dhiiga diimaa(hemolysis) fi wantoota caccabuu seelii dhiiga diimaa kanaaf sababa ta'ani- Qorsa(qorichoota) tokko tokko, dhibee busaa, dhibeewwan dhaalaa tokko tokko, vaalvii onnee namtochee(mechanical heart valve), ifitti nyaaphuu sirna dhiigaa(autoimmune hemolysis) etc
Kulkula ykn dhibee tiruu(hepatitis or liver disease) fi wantoota isaaf sababa te'an- Vaayirasii tiruu, qorsa(qorichoota) adda addaa kanneen akka paaraasitaamooli(hagaa oli yoo fudhatame), qorsa aadaa, dhugaatii alkoolii hagaa oli dhuguu, ifitti nyaaphuu tiruu(autoimmune hepatitis), woxaa(kaanserii) tiruu
Dhakaa subba(afuuffee) hadhoottuutii fi dhuujummee(ujummoo hadhoottuu)- cholithiasis and choledocholithiasis
Kulkuluu subba hadhoottuutii fi dhuujummee hadhoottuu- cholecystitis and cholangitis
Woxaa(kaanserii) dhuujummee hadhoottuu(cholangiocarcinoma)
Woxaa rajiijjii(pancreatic cancer).
Dhibee Onnee(Congestive hepatopathy).
Ulfaa fi wantoota kana fakkaatan.
Gorsa oogummaa!.
Namni ilti ykn gogaan keelloo te'e yoo marfeen na tuxxe ykn tuqxe hin du'a jedhaa mana tee'uurra mana yaalaa deemee wodhaanamuu qaba.
Dhukkuboonni asiin olitti tarreessine kunneen irra jireessi isaanii woldhaansa waan qabanuuf biirteen marfee diddi jedhaa mana tee'uun aadimalee 
Dhibee simbiraa(viral hepatitis) keessatti isa gosa B fi C wol'aansi isaanii biyya teenna keessatti babaldhachaa waan jiruuf ifitta ilaaluun aadimalee.
Woldhaanamuu qabdani.
Horaa Bulaa Deebana.
Baga nagaan Dhuftan.
Muuseen Waan gara Gaaraa baheef garaa isa dhukkube.

Oromoota wayyaba, biyyaa Oromiyaa fi ummata Oromoof: gaddan , hinaafan fi rakkoo hamaan ummatni Oromoo keessa jiru irriba dhorku biratti, hara’aan tana, bu’ura siyaasaa guddaa ta’anii kanneen argaman keessaa tokko waa’ee ‘Master Plan’ mootummaan Impaayera Ixoophiyaa hojii irra oolchuufi deemuu ti.
Mootummaan gabroomfataa impaayera Ixoophiyaa, Oromiyaa nagaa dhowwaa jiru kun,kan ‘Master plan’ jedhuunii fi kan ummatni Oromoo ammoo ‘Master killer of Oromoo and Oromia’ ittiin jedhu, karoora: jireenya, eenyummaa, biyya Oromiyaa, abdii fi fuulduree Oromoo dhabamsiisuu irratti
qiyyafate yeroo ta’u, mootii Impaayera Ixoophiyaa kan har’aan tana afaan qawweetiin ummata Oromoo ukkaamsee saamaa fi ajjeessaa jiru qofaan kan jalqabe osoo hin taane wal-irraa fuudhuun ykn wal-irraa dhaaluudhaan yakka moototi Ixoophiyaa Oromoo fi Oromiyaa irratti raawwataa turanii fi ammaan tana illee itti fufee irratti raawwataa jiruu dha.
Biyya Oromiyaa, afaan qawweetiin weeraranii, Oromoo irraa buqqisuudhaan ummata Ixoophiyaa irra qubsiisuun qabeenyaa dachii kana irratti argamu saamuu, Oromoo dachii isaa irraa buqqisan ammo hojjisiifatuu fi gabaatti baasanii gurguratuun qawwee bitatuuf karoorfatee kan jalqaba Oromoo fi
Oromiya irratti weerara bane mootummaa Aksum kan Tigraay irratti jalqaba bar-kumee ijaarame dha.
Mootummaan Aksum, ummata Kibba Yamanii irraa godaanee Galaana Diimaa cehuun qarqara Galaana kanaa jalqaba bar-kumee (first millennium) keessa ijaaramee weerara gabroomsaa gara:Kaabaa (Eritrea), Dhiha (Sudaani) fi Kibbaatti geggeessee ture. 
Mootummaan Aksum kun, weerara gara Kibbaatti geggeesse keessatti, laga Abbayyaa cehuun Kaaba Shawwaa qabachuuf haa yaalu maleee, duula farra gabrummaa Oromoon Waajjii bara 112 (AD) irratti geggeesseen duulli gabroomsaa mootummaa Aksum osoo bakka hin gahin hafe.
Mootummaan Aksum kun, mootummaa daldala gara Galaan Diimaatti geggeessuun jiraatu waan tureefi, yeroo mootummaan Tarkii fi Arabooti biroon daldala naannoo Galaana Diimaa dhuunfatan kasaaraa
daldalaa keessa seenee dhadhabaa deemuun ummata Agawuun bara 1135 keessa aangoo irraa darbame.
Mootummaan Agawus, akkuma mootummaa Aksum, laga Abbayyaa cehuun biyya Oromoo baddaa Shawwaa irratti argamu qabatuuf weerara banee ture. 
Haa ta’u malee, Oromoo Maayaa ykn Ammayyaa kan bulchaa turte Akkoon manooyyee ykn akka maddii seenaa Araboota jedhutti, ‘Bani-almaaya’ jedhamtu ummata Maayaa hiriirsuudhaan weerara gabroomsaa mootummaan Agawu ummata Oromoo irratti bane kana gootummaa cimaan dura dhaabbattee fashalsiisuu dandeesseetti.
Mootummaan Aksum, duula gabroomsaa gara Kibbaatti godhu keessatti, hidhatoota Tigroota ta’an bakka har’a ‘Bete Amahaaraa’ (biyya Amahaaraa jechuu dha) jedhamu, kan Kibba biyya Amahaaraatti argamu irra qubachiisee ture. 
Isaan kun, yeroo dheeraa booda bakka kanatti heddummaachaa deeman.
Yeroo mootummaan Agawu, mootummaa Aksuma dhaale, Tigrooti’ Bete Amahaaraa’ irra qubatan kun, mootummaa Agawu kana mormaa turan. 
Mormii irratti garsiisuu qofa osoo hin taane, humna waraanaa jabeeffachaa deemuun ,mootummaa Agawu waggoota 135’f(1135-1270) aangoo qabatee ture fonqolchuun bara 1270 keessa hoogganummaa Yekuno Amlaakiin (1270-80) aangoo harkaa buute harkatti deebifatan.
Mootummaa Agawu kuffisuun aangoo kan qabatan ummatni ‘Bete Amahaaraa’ kuniin, bakka kanatti yeroo dheeraaf Agawoota waliin fuudhaa fi heerumaan waan wal makataniif eenyummaa kan Tigree irraa adda ta’e horachaa deemanii afaan illee kan addaa horatan. 
Afaan kun duuba keessa, ‘Afaan Amahaaraa’ ta’e. 
Kanaaf, mootummaa Agawu fonqolchuun kan dhaabbate mootummaan Amahaaraa yeroosii, mootummaa Amahaaraa kan hidda Solomoon jedhamee yaamama ture. 
Mootummaan Yekuno Amlaak, akkuma mootummaa Aksumii fi kan Agawu, ‘Bete Amahaaraa’ irraa ka’ee laga Abbayyaa cehuun biyya Oromoo weeraree Oromoo dachii isaa irraa buqqisuun qabachuuf hedduu yaale. 
Haa ta’u malee, qabsoo farra gabrummaa Oromoon naannoo baddaa Shawwaa abbootii duulaa Oromoo Mootii Lammii jedhamanii yaamamaa turaniin geggeessaa tureen duulli gabroomsaa Yekunoo Amlaak kun osoo bakka hin gahin hafe. 
Yekuno Amlaak dabalatee, waraanni Amahaaraa hedduun duula farra gabrummaa Mooti Lammii geggeesse kana keessatti ajjeeffaman. 
Yekuno Amlaakitti aansee kan aangoo Amahaaraa qabate nama Widim Asferree (1299-1314) jedhamuu yoo ta’e illee ‘Bete Amahaaraa’ irraa ka’ee laga Abbayyaa cehuun baddaa Shawwaa qabatuuf weerarri inni godhes gootummaa Oromootiin maseenee hafe.
Jaarraa 14ffaa keessa, Widim Asferreetti aansee kan aangoo Habashaa qabate, Amda Siyoon (13141344) nama jedhamu ture.
Laga Abbayyaa cehuun weerarri nammi kun badda Shawwaa irratti bane weerara barbadeessaa fi hedduu hamaa ture. Duula namichi kun jaarraa 14ffaa keessa Oromoo irratti baneen, baddaa Shawwaa dabalatee bakkoota hedduu irraa Oromoo buqqise. 
Amda Siyoon boodas, duulli Habashooti Oromoo irratti godhan waan itti fufeef, Oromoo hedduun baddaa Shawwaa irraa gara Kibba Oromiyaatti oggaa baqatan, kanneen qeyee isaanii irratti hafan ammoo gariin hojjetoota Habashaa oggaa tasifaman, gariin ammoo gabaatti baafamanii gurguraman. 
Dachii afaan qawweetiin Oromoo irraa buqqisan kana irras Habashoota qubsiisuu itti fufan. 
Moototi Habashaa, bifa kanaan walharkaa fuudhanii duula fakkaataa Oromoo dachii isaa irraa buqqisu fi gabroomsaa hanga walakkeessaa jaarraa 16ffaatti Oromoo irratti geggeessaa turan.
Haa ta’u malee, kanneen weerara Habashootaan qeyee isaanii irraa buqqifamanii gara Kibba Oromiyaatti akka baqataniif dirqamani fi ummatni Oromoo naannoo Madda Walaabuu jiraachaa ture, walakeessa jaarraa 16ffaa, bara 1520’ta keessa, Madda Walaabuu irratti sirna Gadaa weerara habashootaan laaffate deebisanii jabeessuun waraana walabummaa Oromiyaa cimaa hooggana tokko jalatti ajajamu ijaaruun qabsoo walabummaa Oromiyaa itti fufuuf murtii dabarsan.
Murtii darbe kanaan, ummatni Oromoo hundi: dubartiin, dhiirrii, ijoolleen, jaarolee fi dardarri hundi lolaaf akka qophaahu labsame. 
Dubartiin galaa qopheesuu irratti oggaa bobbaatu, dhiirri ammo: waraana leenjisuu, leenjifamuu fi meeshaa waraanaa tolchuu irratti bobba’e. 
Hawaasi Oromoo hundi lola walabummaa Oromiyaa irraa akka hirmaatu taasifame. 
Jaarmaa fi hoogganni , waraanni fi meeshaan dhimma itti bahamu fi qoodi qaammi hawaasaa lola kana keessatti qabaachuu qabu murtaahee lola walaabummaa Oromiyaa kan walakeessa jaarraa 16ffaa keessa, qeyee jaarraa 14ffaa irraa hanga jaarraa 16ffaatti Habashootaan irraa buqqifame deebisee walaboomsuuf, Oromoon duula eegale. Akka kanaan, gadaan Kiilolee (1538-1546), gadaan Biifolee (1546-1554), gadaan Michillee (1554-1562), gadaan Birmajii (1578-1580) fi gadaan Mul’ataa (1586-1594) lola walabummaa Oromiyaa kana hoogganuun dhuma jaarraa 16ffaa irratti, gabrummaa habashootaa kan jaarraa lama olii (waggoota 200) jalaa Oromiyaa deebisanii walaboomsan. 
Lolli walabummaa Oromiyaa kan jaarraa 16ffaa keessa ummata Oromootiin geggeeffame kun, Oromiyaaa walaboomsee, ummata Oromoof: bilisummaa, ulfina, kabajaa, nagaa, badhaadhinaa fi gammachuu kan kenne qofa osoo hin taane, Oromoon jaarraa 14ffaa irraa hanga jaarraa 16tti weerara habashootaan qeyee isaa irraa buqqifame akka qeyee isaatti deebi’u taasise. 
Akkasumas, cunqurfamoota habashaa dabalatee, ummattoota gabrummaa habashaa jalatti Oromoo waliin kufan, deebisanii mirga abbaa biyyummaa isaanii gonfatan. 
Jaarraa 16ffaa irraa eegalee hanga dhuma jaarraa 19ffaatti, hanga yeroo Miniliki deebisee Oromiyaa irratti weerera banuutti, ummatni Oromoo, jaarraa sadiif (waggoota 300’f), walabummaa isaa tikfatee dachii isaa irratti : bilisummaa,nagaa, badhaadhinaa fi gammachuun jiraate .
Duula gabrummaa Minilik dhuma jaarraa 19ffaa irratti Oromiyaa irratti baneen, Oromoon jireenya saamichaa fi cunqursaa jaarraa 14ffaa hanga walakeessaa jaarraa 16ffaa ittiiin dararamaa ture keessatti deebifame. 
Minilikitti aansanii kanneen hanga har’aatti sirna gabrummaa ummata Oromoo irratti diriirsan, Oromoo dachii isaa irraa buqqisanii habashootaaf qooduu fi qabeenya dachii kana irra jiru saamuu, ummata dachii kana irraa buqqifamu ammoo hojjisiifatuun humna isaa saamuu fi kanneen saamicha kana morman ammo: ajjeesuu, hidhuu fi biyyaa baqachiisuu akeeka tokko godhatanii haga har’aatti dhimma itti bahaa jiru.
Kanaaf, dawwaan farra ‘Master Plan’ mootummaa wayyaanee maali ? Furmaati ummata Oromoo dhabama irraa oolchee lubbuu fi dachii isaa tiksuu danda’u hoo ?Mootummaan gabroomfataa Impaayera Ixoophiyaa ammaan tana aangoo irra jirus haa ta’u, dhaaboti mormitoota habashaa fi Oromoo aangoo impaayera Ixoophiyaa qabatuuf falmaa jiran, haala saamicha dachii fi humna ummata Oromoo kana jabeessanii itti fufsiisuuf malee humnoota warraaqoo gaaffii abbaa biyyummaa ummatni Oromoo qabuuf deebii kennuu danda’an miti. 
Dhaaboti mormitoota Oromoo, yoo aangoo impaayera Ixoophiyaa qabatan, heera impaayera Ixoophiyaa, kan dantaa fi faayidaa Impaayera Ixoophiyaa
(Habashootaa) fi humnoota alaa tiksuuf tolfame kana qabatanii hojii irra oolchuuf irbuu seenu . 
Akka heera kanaatti, daangaan Impaayera Ixoophiyaa, gara Kaabaatti: Eritrea, gara Kibbaatti: Keenyaa, gara Dhihaatti : Sudaan, gara Kibba Dhihaatti: Kibba Sudaan fi gara Bahaatti ammo, Somaaliyaa dha. 
Kanaaf, akka heera kanaatti, gaaffiin ummata Oromoo, kan mootummaa walaba Oromiyaa, gaaffi farra heera impaayera Ixoophiyaa waan ta’eef, dhaaboti mormitoota Oromoo heera Ixoophiyaa tiksuuf irbuu seenan kun, kanneen gaaffi walabummaa kaasan, akkuma mootummoota habashaa isaan dura turanii: hidhuu, ajjeesuu fi biyyaa baqachiisuu itti fufu. 
Kana hin godhan yoo ta’e, hireen Iyyaasuu mudate akka isaan mudatu waan beekaniif, ‘Master Plan’, kan ummata Oromoo dachii isaa irraa buqqisee facaasuuf deemu fashalee furmaati ummata Oromoo abbaa dachii isaa taasisu dhaabota Oromoo karaa nagaa qabsawan kanaan argamuu tasa hin danda’u.
‘Master Plan’ wayyaanee fashalsiisuun furmaati takkichi ummatni Oromoo lubbuu fi dachii isaa ittiin tikfachuu danda’u, mootummaa walaba Oromiyaa mirkaneessuu qofa. 
Akeeki takkichi, lubbuu fi dachii ummata Oromoo tiksuu danda’u kun akka bakka gahuuf, ummatni Oromoo martii, tarkaanfii ummatni Oromoo walakkeessa jaarraa 16ffaa keessa fudhate san irra deebi’ee fudhatuu danda’uu qaba. 
Qophii ummatni Oromoo ittiin jaarraa 16ffaa keessa duulee biyya Oromiyaa ittiin walaboomse san qabaachuu fi akka Oromoo bara sanii, qabsoo hidhannoo walabummaa Oromiyaa mirkaneessuuf godhamu irraa hudni hirmaachuu qaba. 
Ummatni Oromoo martii, hooggana ABO jala hiriiree :qabeenyaan, humnaan, maallaqaan, meeshaa lolaa fi beekumsaan qabsoo hidhannoo ABO’n geggeeffamu humna taasisuuf har’a murteeffatuun, jireenya Oromoo dhabama irraa oolchuuf hiriira gootota Oromoo seenuu qaba.
Kana godhuuf murteeffachuu dadhabuu fi hidhii xuuxuu qofa hojii godhatuun, akkasumas,afaan qofaan gurra namatti duuchuun, ummata Oromoo dhabamsiisuuf duula hamaa mootummaan gabroomfataa wayyaanee ammaan tana geggeessaa jiru irraa hirmaachuu dha. 
Haalli ammaa, loluu qofa kan nu gaafatuu dha. 
Kan lola kana irraa hin hirmaatne, ummata Oromoo dhabama irraa oolchuuf yaamicha yeroo kan Oromiyaan goote kan dide waan ta’eef, kan ofiin lamummaa Oromiyaa of mulqee dha. 
Har’a hiriira lama qofatu Oromoo keessa jiraachuu qaba. 
Yookaan as goruu ykn achi goruu dha.
Har’aan tana, ummatni Oromoo, filatnoo lama qofa qaba. Akka abbootii isaa kan walakkeessa jaarraa 16ffaatti lolee dachii isaa impaayera Ixoophiyaa irraa walaboomsuu ykn taa’ee guyyaa itti dhabamu fi seenaan isaa addunyaa irraa haqamu eeggatuu dha. 
Abdiin qabu, filatnoon ummata Oormoo, kan jalqabaa akka ta’uu dha. Of jiraachisuuf lola geggeeffamu kana irraa qaammi hawaasa Oromoo hundi hirmaachuu qaba. 
Dhaabbatooti amantii: waaqi waraana bilisummaa Oromootiif mirga akka kennu, rasaasi isaa adda diinaa akka dhahu yeroo hunda kadhatuufii qofa osoo hin taane, akeeki WBO, dachii waaqi Oromoo irratti uumee diinni afaan qawweetiin irraa fudhate deebisuuf lola geggeeffamu waan
ta’eef ajaja ykn seera waaqaa tiksuuf lola geggeeffamu akka ta’e labsuu fi waltajjii amantii dhimma bahuun WBO’f qabeenyaa argamsiisuu irratti hojjechuu qaban. 
Sabquunnamtiileen Oromoo: oduu, marii, haasawaa fi walumaagalatti sagantaa gootota Oromoo farsanii fi gantuu Oromo salphisan, ummata Oromoo qabsoof kakaasan, jaalala biyyaa Oromoo keessatti jabeessan fi Oromoo gootomsan dhaabbataatti dabarsuu qabu. 
Artistoonni Oromoos, :wallee, diraamaa, walaloo, walumaagala, artii warraaqsaa kanneen:gootota Oromoo farsan, gantuu Oromoo salphisan, Oromoo lolaaf kakaasan, jaalala biyya Oromoo keessatti horan fi Oromoo gootomsan irratti yeroo qamuu caalaa amma bobba’uu qabu. 
Kanneen daldala irratti bobba’anii jiran, investiment guddaan kan walabummaa fi fuulduree biyyaa ta’uu hubatuun qabsoo walabummaa Oromiyaa irratti invest godhuu qaban. 
Qabeenyaaa qabaniin kan yeroo kamuu caalaa, irree diinagdee ABO cimsuu hojii fardii taasifatuu qaban. 
Dargaggoo fi Dargaggeettin Oromoo, fedhii isaanii kan yeroo, kanneen akka:barnoota, hojii seenuu, fuudhanii ilmaan horuu fi kkf dhiisanii, dhimma qabsoo walabummaa Oromiyaa kan fuulduree isaaniif wabii ta’e mirkaneessuu hojii isaanii jalqabaa godhatuun qabsoo hidhannoo ABO’n geggeeffamu irraa
hedduminaan hirmaatanii dirqama sirna gadaa keessatti Raabi Doorii qabu bahuu qabu. 
Dargaggoo fi Dargaggeettin Oromoo, fuuldureen Oromoo harka isaanii keessa akka jirtu beekuu qabu. 
Isaan yoo lolan, Oromiyaan akka walaboomtu, isaan yoo harka kennatan, Oromoo fi Oromiyaan akka dhabamu beekuun eennu caalaatti kan lola walabummaa Oromiyaaf of kennuu qabu isaani. 
Beektoti Oromoo, ummata isaanii kan ofii osoo hin baratin isaan barsiise, kan ofii dukkana keessatti hafee isaaniin dukkana keessaa baaseef galatni isaan kennuu qaban qabsoo walabummaa Oromiyaa ABO’n geggeeffamu irraa
hedduminaan hirmaachuuni. Yeroon itti doktoorri Oromoo, injinerri Oromoo, ogeessi waraanaa Oromoo fi kkf gara dirree lolaa deeman har’a. 
Haadhotiin manaa, abbootiin manaa isaanii gadi bahanii Ixoophiyaa akka lolan dhiibuu, hintalti heerumaaf saganteeffate,heerummi lola booda akka ta’u kaadhimaa isii amansiisuu fi dhiira mootummaa Ixoophiyaa lolee gale qofaatti heerumuuf hayyamuun lolaaf nama kakkaasuu irratti qooda guddaa qabaatuu danda’u. 
Waan hundaaf yeroon murteessaa dha. 
Yeroon Oromoon hundi , lolaaf itti hiriiruu qabu amma. Kan har’a lolaaf hin murteeffanne, taa’ee dhabama eeggatuuf kan murteeffatee dha. 
Haa kaanu ! Haa lollu !, ‘Master Plan’, ittiin nu dhabamsiisuuf karoorafame kana, kan ittiin Oromiyaa walaboomsinu haa taasifnu.
Leelloo Biyyaa irraa.
Gootummaan Oromoo kan jaarraa 16ffaa ni deebi’a !
Oromiyaan ni walaboomti !
Oromoon Gujii maaliif barnootaan duubatti hafe?
Woraanni mootota kaabaa, keessattuu kan saba Amaaraa irraa dhalatan, qindayee impayeera ijaaruuf kan fiixaan bayuuf milkaayee naannoo bara 1850tiin duuba.
Ummattoonni Itoophiyaa hedduun hariiroo biyyoota fagoo woliin waan hinqabneef yaadni impayeera ammayyaa ijaaruu kun isaaniif ifa hinturre. 
Mootonni akka Tewodiroosii fi Miniliki gama kanaan namoota yeroo isaanii dursanii odeeffannoo qabu. 
Kanaaf sababoota heddutti jira.
Kanumaaf woraanaan cabsanii sabaa fi sablammoota cunqursan. 
Weerarri kun ittuma fuufee naannoo bara 1896 ummata Gujii bira gahe. 
Woraanni Miniliki kun gaafa lafa Gujii dhufu Afaanuma Oromoo dubbataa jetti maanguddoon Gujii. 
Dangaa Gujii fi Sidaamaa irratti woggoota 3 erga wol lolanii Gujiin injifatame. 
Ergasii worri mala addaan qoqqooduu fayyadamanii ummata addaan qoodan. 
Namoota qabeenya qaban filanii ofitti qabatan. 
Kaan angoo kennaniif. 
Kaan maqaa jijjiiranii amantaa ofiitti galfatan. 
Garuu namoonni Gujii kan isaan gaafas qabatan caalatti ummataaf garaa qaban turan. 
Kanaaf bara Itaaliin Itoophiyaa weerarte diina kana itti duulanii ofirraa fonqolchan. 
Yeruma tanaan dura Jeneraal Xulaa Duubee fa hanga Moqaadishoo deemanii qawwee bitatanii diina kana lolaa turan.
Hubadhaa hanga dhufa Itaaliitti (1928 AKI) mootummaan gabroofataan kun caarraa barnootaa lafa Gujii keessatti hin kennine.
Itaaliinille adoo caarraa kana ummata keenna biraan hingayin Mootummaa Inglishii Hayile Sillaasee deeggaree mo’ataman.
Hayilesillaaseen akkuma biyyatti deebi’een Gujiin ‘baandaa’ dha jedhee balleessuuf kutatee ka’e. 
Hubadhaa ammalle caarraa barnootaa kennuu dhiisii Gujii lafarraa balleessuuf kutatee ka’e.
Gara bahaatiin Gujii lafuma isaa woliin Sidaamaaf kennee maqaalle ‘Jamjamtuu’ jedheen. 
Daangaan kun Booree, Daamaa, Annaa Sorraa, Me’ee Bokkoo dabalatee haga Adoolaatti deema.
Waadara gidduu gadi lafaa fi ummatalle wolumaan Booranatti kenne. 
Godinni Gujii kan amma Obbo Shimallis diige kun akkanatti maqaa Gujii irraa haqame hafe.
Daawwaa, Soodda, Bulee Horaa gara tokko fi Duddaa Dawwaa fa ammalle gadi kutee Areero jalatti caasesse. 
Gujii Godina Gujii Lixaa amma jedhamu kana keessa jiraatu kan hafe bakka lamatti hire. Kaan gara Burjii achi kute. Kaan gara Gede’oo olkute. 
Hubadhaa ammalle ummata kana maqaa isaatuu lafarraa haqaa turee caarraa barnootaa hin kennineef. 
Hanga Mootummaan Dargii dhufutti Gujiin caarraa barnootaa argatu dhiisii, akka ummataatti adamsamee ajjeefamaa ture. 
Ajjeechaa jumlaa ta Tuulaa Surroo fakkeenna tokko. 
Gujiin caasaa mootummaa keessaa nama waan hinqabneef, yeroo kamittuu hidhamee ajjeefamaa ture.
Akaakoon kiyya lafa amma worri kiyya irra jiraatu tanaaf bakka Hangadhi jedhamutti woggaa 5 muka jalatti na hidhan naan jedhe duri gaafa lubbuun jiru.
Bara Dargii kana caasaan Gujii tokkoomsu hin turre. 
Ummatichi garuu caasaa mootummaa irraa haajaa hinqabu. 
Akkuma ummata tokkootti woli ilaalaa Gadaa isaatiin (Uraagaa, Hookkuu fi Maattii) jedhee ofi bulchaa ture. 
Dargiin ‘yefidel zemecha’ jedhee sagantaa barnoota tokko jalqabee ture. 
Abbaan kiyyaa fi haati tiyya akkasumas dhalooti bara isaanii qubee Afaan Amaaraa (fidel ykn Hahu) jedhamu san bara san laakkawan. 
Abbaan kiyya haga kutaa torbaa lafa fagoo deemee baratee hanga ammaa qubee kanaan Afaan Oromoo faarfannaa barreessa. 
Kitaaba Woyyicha Afaan Amaaraatiin dubbisaa, akka waaqa sodaannutti seenaa hacuuccaa kana nutti himaa nu guddise. 
Baradhaa jedhe malee ennulletti quuqaa/ haaluu qabadhaa hin jenne.
Dhalooti akaakoo kiyyaa kan Roobaa Daaggoo barnoota baratuu dhiisii gurraanuu hin dhageenne.  
Garuu akkoon tiyya faranjoota mishinerii fi namoota Amaaraa kan ilaalcha gaarii qaban tokko tokkoon wol bartee fayidaa barumsa hubattee turte. 
Isitu akka baradhu na kakaase. 
Dibbeen isitti haa sallattuu!
Baruma Dargii kana akkuma woggoota 6 darban kana godhame Gujii bakka lamatti qoodanii wolficcisiisan. 
Bara san Gujiin ‘Bara Toorra’aa’ jedhee yaama. 
Lubbuu namoota hedduutti lola kaayyoo hinqabneef bilaasha bade jedhan.
Bara kanalle xiyyeeffannaan waan hin kennamneef namni hedduun baratuuf fedhii qabaatullee manni barumsaa dhiyeennatti hin argamu. 
Kiloometira 200-300 fagaatanii namoota muraasatti barnoota sadarkaa lammaffaa xumure. 
Barnoonni kan baldhinnaan jalqabe naannoo bara 2000tiin duuba. 
Mootummaan Ihaadigi mana barumsaa babaldhisuu jalqabe. 
Haata’uu malee gara Gujiitti manneen barnootaa kun hanga giddu gala baraa 2000 magaalota qofa irratti kan xiyyeeffate ture. 
Magaalonni kunniin kanneen akka Bulee Horaa, Shaakkisoo, Adoola, Nageelle fi Booree fa’a. 
Hanga bara 2000 duubaa ummanni Gujii magaalota kana keessa carraa qubachuu hin arganne. 
Magaalonni kunniin kan qubatamaniin sabaa fi sablammoota gara garaatiin. 
Kan bulchulle saboota biraati. 
Gujiin magaalota kanatti lafa argatee ilmaan barsiifatuu dhiisi guyyaa gabayaa malee achi keessaa turuuf haalli isaan simatu hinturre.
Naannoo dhuma bara 2000 keessaayyuu Magaala Booree ka ani sadarkaa lammaaffaa itti baradhe keessaa dubartoota Gujii qoraanii fi kasala/cilee gurguraniin worri magaalaa maqaa fokkootiin waamaa turan. 
Itti murgifatan. 
Ija tuffiitiin ilaalu. 
Gatiin irra bitanuunuu ka abbaan bitu jedheen malee kan worri gurguratu jedheen hin turre. 
Ummanni qonna duubatti hafaa waan qotatuufi horii qofa waan horsiisuuf ijoollee magaalatti barsiisuun rakkoo guddaa ture ummata Gujiitiif. 
Horiin sunille talaalii ammayyaa waan hin arganneef dhukkubaan dhumaa ture. 
Dhumarra bonni fixee amma ummanni harka duwwaa hafeera. 
Kanaaf ilmaan Gujii kutaa gadi aanaa yoo xumuran fagoo deemanii barachuun waan itti ulfaatuuf barnoota dhiisanii galanii maatii gargaaru. 
Akkanatti carraan barumsaa haga bara 2005 (Akka Laakkofsa Yuuroppiitti)  Gujii keessatti hin babaldhanne. 
Haala kana kan hammeesse dhabamiinsa karaa, daandii fi geejjibaati. 
Laggeen gugurdaan waan jiruuf daa’immaan karaa dheeraa deemanii bishaan qaxxaamuranii barachuu hindanda’an. 
Kireeffatanii magaalaa taa’uuf qarshiin hin jiru. 
Daldala daldaluuf karaan hin jiru. 
Mootummaan Gujiifi karaa hin ijaarre. 
Riqicha hin ijaarre. 
Haga ammaa namoota heddutti bishaaniin nyaatamaa jira. 
Yeroo roobaa barattoonni barumsa addaan kutuun dirqama. 
Akkanatti Gujiin hanga dhiyeenya hacuuccaan bifa haaraan itti dhuftetti carraa barumsaa dhabee duubatti hambifame. 
Erga xiqqoo barattee ilmaan Gujii jeequmsa itti yaadamee gama mootummaatiin dhufuun carraan isaanii hammaataa deeme.
Gujiin jalqaba goodina maqaa isaatiin waamamu dhowwame. 
Kanaaf waan falmaniif ilmaan Gujiin hedduun hojiirraa ari’amaa turan. 
Namooti akka Bokko Gurree Roba, Gadaa Roobee, Jamjami Uddeessaa rakkoon isaan irra hin geyin hin turre. 
Yaalii Aagaan Xeenxanoo godheen Godinni Gujii ka amma qaallichi diige sun hundeeffame. 
Godina kennanii maqaa Nageellee jedhamu madda jeequmsaa godhanii lafa kayan. 
Gaafa nama ari’uu barbaadan dhimma Nageellee itti kaasan.
Yoo dhimmi Nageelle tasgabbayu dubbii Laga Dambiitti ka’a. 
Kana sababa godhanii barattoota hedduu barnootarraa kutan.
Kun adoo kanaan jiruu bara 1998 ( ALI) Galmee Jechootaa namootumti Oromoo tokko barreessanii gadi baasan. 
Gujii jechuun jedhanii hiika hin malle nutti kennan.
Tunille jeequmsa kaatte barattooti hedduun hidhaman. 
Godinni Gujii Lixaa bayuuf Gujiin aarsaa hantuu kaffale. 
Namoonni akka Uddeessaa Boggaalee fi Ayyelee Dheekkamaa sababa dubbii godina kanaa angoo irraa ari’aman. 
Kan hidhame heddu. 
Godinoonni Gujii kunniin madda jeequmsaa tahanii hafan. 
Godinoonni kunniin baayee baldhaadha. 
Barataan daandii fagoo miilaan deemee baratuun rakkoo guddaa ture.
Anumti gaafa barnoota sadarkaa lammaffaa baradhu, torbee hunda kiloomeetira 70 miilaan deemaa baradhe. 
Mana keenna hanga mana barumsa Booree kiloometira 35. 
Sanbata nyaata torbaan tokko nyaadhu baadhee kiloomeetira 35 saatii 7 deema. 
Jimaata barumsa fixee nyaata fudhatuuf kiloometira 35 deema. 
Akkanatti woggoota afur torbaan torbaaniin kiloometira 70 deemaa baradhe. 
Bara san konkolaataan hin jiru. 
Mootorri hin jiru. 
kun hunduu osoo jiraatelle, qarshiin ittiin deeman hinjiru.
Kolleejjonni dhuunfaa kanneen akka Rift Valley, New Generation, Harambe, Paradise Valley fi kanneen biraalle kan jiran fageenne Kiloometira 300-600 irratti Hawaasaa fi Shashamannee jiru.
Barataan fageenna haganaa deemee baratuuf humnaa fi qarshii guddaa gaafata. 
Woggaa hardhaa 10 asi kolleejjoonu mootummaa lama godinoota Gujiitti banaman. 
Sunille barattoota achi jirtuuf osoo hintaane akka Oromiyaatti ramadamanii kan dhufaniif.
Yuuniversitiin tokko woggaa 10 dura jalqabe. 
Isatu hagam tokko ummata keenna dhaqabe. 
Bara 2004 (ALI) yoo ani Bulee Horaa barsiisuu jalqabu kaabineen aanaa namoonni 84 oli kan daree kiyya turan digirii jalqabaa hinqaban turan.
Duubarra mootummaan angoo ka kennamuuf nama barateef jedhee namni keenna achumaan caasaa keessaa hambifame.
Amma ijoollumti Gujii mootora bitattee ummata gargaaruuf yoo yaalii gootu, mootora oofuun hindanda’amu jedhee mootummaan dhowwee jira. 
Jiruun ummata kanaa woggaa 20 oli duubatti deebi’ee jira.
Eegaa Gujiin sirnoota darbee fi ammalle jiru kanaan itti yaadamee duubatti hambifame jedhee yaada ani. 
Oromoon hedduun rakkoo Gujii hin beeku. 
Kanaaf yeroo hedduu dubbii gandaa jedhee bira dabra. 
Dubbiin dubbii gandaatii miti. 
Gandatti nu galchanii nu gandoomsan malee. 
Gandaan addaan nu baasanii nu hacuucan! 
Yo gandaan bifa addaatiin hacuucamte ganduma san bakka buutee dubbatta. 
Maquma ganda saniitiin falmatta!
Furmaati biraa hinjiru.
Duubatti hafiinsa keenna kanneen muldhisan muraasa.
1. Namoonni sadarkaa barnoota olaanaa kanneen akka PhD fi Piroofesara hanga ammaatti kan Gujii irraa  dhalatanii maqaa ummata kanaa himatan 30 hinguutanu. 
Gujiin garuu ammaan tana waraannille fixee dadhabe seyaa gara Miliyoona 6 ni taha. 
2. Dubartiin Gujii hanga ammaa ta PhD qabdu hinjirtu. 
Kan doktorii meedikaalaa ( kan namaa fi bineensaa) walitti 8 hin caalan. 
Hawaasi yoo miidhamu kan dubartii itti caala. 
Kunuu ragaa guddaadha.
3. Gosa barnootaa gaazexeessummaatiin Gujiin 10 hinguutu. 
Kanaaf dhimmi keenna miidiyaa irratti hinka’u. 
4. Fiilmii fi tiyaatiraan namni tokkooyyuu waan jiru natti hinfakkaatu.
5. Artistoonni aadaa Gujii sirban laakkofsaan 10 gadi.
6. Jechoonni, jechamnii fi loogni Gujii barreeffama manneen barnootaatti barattoonni baratan keessatti hin muldhatan.
7. Gadaan fi aadaan Gujii haguuggii miidiyaa hinargatan.
8. Miidiyaa kanneen akka FM hawaasaa godinoota Gujii lamaan keessa hinjiru. 
Yoo woggaa darbe kana hundeeffame hinbeeku.
9. Hospitaalli riferaalaa tokkolle hinjiru. 
10. Caasaa siyaasaa murteessaa keessaa (kan mootummaa fi kan mootummaa mormulle) Gujiin waan hinjirreef dhimmi Gujii yeroo kamiiyyuu xiyyeeffannaa hinqabu. 
11. Wolumaa galatti ummatichalle tahee dhalataa naannoo kanaatiin bakka bu’amee aadaa fi seenaa ummata kanaa kan calaqqisiisuu sadarkaa naannootti waan muraasatti jira.
Hundumaa oli ummanni Oromoo sirna biyya tanaa keessatti hacuuccaa guddaa keessa ture. 
Ammalle ittuma jira. 
Keessattuu kan Gujii kun immoo ammaan tana kan durii caalaayyuu itti yaadamee fojamaa jira. 
Dhiifama barreeffamicha dheeraa fi jechoonni tokko tokko yoo isinti mijatuu dhabeef. 
Miidhaan ummata keessatti dhalatanii hirriiba nama hin raffisuu! 
Hundaafuu Jabaan Waaqa!
Mormii Gujii: Dhugaa lafa jirtu, ololaa fi hegeree (obsaan dubbisaa yaada itti kennaa me!)
Durumaanuu jalqabee dhimma kana hordofaa tureera. 
Ji’oota lama ummata Gujii gidduu deddeemee waan hafelle qulqulleeffadhe. 
Ani  kana argee isin maal jettan?
Qabsoo woyyaanee kuffisuu keessatti Gujiin hirmaanna guddaa godhe. 
Namoota hedduulle itti dhabe. 
Garuu Erga Lammaan Magarsaa Pireezidantii Oromiyaa tahee haalli suuta jijjiiramuu jalqabe. 
Sababoota asitti ibsuun hin barbaachifneef Lammaan ummata Gujii irraa jibba guddaa akka qabu maanguddoonni Gujii irra gahanii turan. 
Anille sirritti dhagahee ture. 
Xiqqoo turee innumti dubbii gadi baafate. 
Haalli kanumaan osoo jiruu, Daawudi Ibsaa gaafa Finfinnee gale, abbootii qabeenna Gujii namni kun qabsoo Oromoo irratti miidhamee jira jettee qarshii walitti baastee badhaasa warqii kenniteef. 
Lammaan haala Kanaan wolqabsiisee waan jedhe qaba. 
Jechoota inni dubbate hunda asitti barreessuun hin fayyadu ammaaf.
Muraasni isaa: ‘Gujiin ummata Oromoo fi Gedoo buqqiseera’ jedhe miidiyaan bayee dubbate. 
Waraanni Gedoo fi Gujii ittuma fufnaan maanguddoonni waajjira isaa deemanii deeggarsa karaa poolisii Oromiyaatiin nuuf godhaa jedhanii gaafatan. 
Sababni isaanii waraanichi daangaa Oromiyaa sarbaa jira jedhaniiti. 
Ni dide. 
Maanguddoonni sunille karaa galan dhabanii, gara Arbaa Minciitiin marfatanii Bulee Horaatti deebi’uuf yaalii irra osoo jiranii Sooddoo irratti hidhamanii bubbulanii turan. 
Woraanichi itti fufe. 
Abiyyi si’aa lamaa oli ummata Gedoo bakka Gadabi jedhamutti dhufee dubbise. 
Dhumarra Gujiille hanga mana 500 olii nurraa gubatee nubira dhaabbadhaa jennaan Qarcaa irratti kaabinee isaa qofa waliin mari’atee deebi’e. 
Kun bara 2018 keessa ture. 
Gujiin deeggarsa tokko malee woraana san irra aanee daangaa Oromiyaa kabajsiise. 
Ergasii woraanni Gujii irraa hindhaabanne. 
Garuu Mootummaan Oromiyaa yoos namoota Gujiituu hedduu hidhee ture.
Osoo haalli kun Kanaan jiruu Woraanni Bilisummaa Oromoo karaa kibbaatiin dhufee baadiyyaa Gujii gammoojjii fi bosonalletti kaambii ijaarratee qubate. 
Gujiin woraana kanaaf nyaataa dhugaatii hunda godhee ilmaan Oromoo jedhee keessumeesse. 
Kana immoo Mootumumattu waamicha godhe woraana kanaaf. 
Osoo woraanni kun achuma jiruu Lammaan kuun faati walii galtee araaraa diiganii woraanaaf karaa banan. 
WORAANNI UMMATA KEESSA GALE UMMATA AKKAMITTI AKKA MIIDHUUF BALAA ISAA SIRRITTI WAAN BEEKANIIF KANA ITTI YAADANII GODHAN. 
Akkuma karoorfame, gareen woli lolu lamaanuu ummata balleessuu, qabeenya saamuu, dubartii gudeeduu, nama jajjabaa ijjeesuu, abbootii qabeenyaa saamuu, kaan biyyaa ari’uu, kaan qabeenya jalaa barbadeessu jalqabe. 
Guyyaa tokko Magaala diqqoo Fincawaa jedhamtu keessatti Raayyaan Ittisa Biyyaa namoota kudhanii oli fixe. 
Taayyee Dandahaa fi Birhaanuun Juulaa yakkicha ni waakkatan. 
Aktiivistoonni Oromoo kan mootummaa mormanii fi deeggaran ragaa gama kanaan isaan bira gahu dhoksaa turuu isaanii quba qabna.
Namoota qabeenya qabanii fi dhimma ummataa dubbatan qaamni hidhate qabee qarshii gaafatuu jalqabe. 
Qarshiin kun miseensota Poolisii Oromiyaa fi Raayya Ittisa Biyaatiifille akka hiramaa ture namooti hedduun quba qaba. 
Worrumti mootummaatuu Shaakkisoo irratti waan qabanitu ture. 
WBO deeggartan jedhanii abbootii qabeenyaa hedduu guuranii hidhan worri mootummaa. 
Ragaan eessaa akka bahu hin beekkamu. 
Jarri rakkoo qabaatuu dandeetti, ani ka jedhaa jiru waanuma ta’e isiniif seenessuu barbaade. 
Miidiyaaleen Afaan Oromoo hedduun hujii ummata Gujii cabsu gudda hojjataa turan. 
Namoota ciccimaa fi jaarsolii biyyaa waamanii gaaffii gaafatu.
Gaaffiin gaafatamu gaaffii siyaati. 
Maanguddoonni garaa baldhatanii waan yaadan dubbatan. 
Achiin duuba namoonni sun qaamota hin beekkamneen ajjeefaman. 
Keessattuu OBN, BBC Afaan Oromoo fi kanneen biroolle. 
Miidiyaaleen kunniin ergasii gabaasa sobaa hedduu Gujii irratti hojjachaa turan. 
Namoota ummata dura jiran kanneen akka Aagaa Xeenxanoo, Jiloo Maandhoo, Miidhagaa Netee fi abbootii Gadaa hedduu olola hintaane karaa garagaraatiin irratti banan. 
Kaleessuma kanalle waan BBC Afaan Oromoo gabaasaa jiru ilaalaa mee.
Haala kanaan Gujii akka ummata misooma hin barbaannetti, akka ummata duuba hafaatti, akka ummata wolii hin galleetti, akka ummata siyaasaa hinbeenneetti, akka ummata tokkuma Oromoo hinbarbaanneetti, akka ummata saboota olla jibbuutti dhiyeessaa bayan woggoota 6 darban kana.  
Kun duubduuba dubbiiti. 
Kana giddutti miidiyaa fi namoonni siyaasaa gaaffilee Gujiin gaafate akka itti dabsan haa ilaalluu. 
1.GUJIIN MAQAA NU HIN BALLEESSINAA, SEENAA KEENNA HIN XUREESSINAA/ HINHAQINAA, GUJOOMA KEENNA HINTUFFATINAA JEDHE. 
AKUMA OROMOO BIRAATTI NU ILAALAA JEDHE.
Tun haqa ammalle Gujiin gaafataa jiru. 
GUJIIN OROMUMMATTI AMANUU DIDE, GUJIIN GANDA KEENNA MALEE JEDHE JEDHAN! Tun olola Gujii irratti fe’an.
Sababa kanaan namoonni Gujii tahan tokko tokko amma dhimma Gujii kallattiin barreessuu worra sodaatan argaa jirra. 
Muraasni ani Gujii jedhee miidiyaa hawaasaa irratti barreessuu sodaataa jira. 
Kun miidhaa xiinsammuuti ; Namoonni akkana ofi sirreeffadhaa. 
Isin sodaattanulle biyyu Oromoo Gujii akka taatan isin beetti.
2.GUJIIN LAFA TEENNA MAQAA IRRAA JIJJIIRTANEE GOSA OROMOO BIRAATIIF HINKENNINAA JEDHEE GAAFATE (DHIMMA NAGEELLEE).
MALLATTOOLEE AADAA GUJII MUL’ISAN MAGAALA NAGEELLEE KEESSAA BUQQISTANII HINGUBINAA JEDHE. 
Oromoon hundinuu bakka qubate qaba. 
Bakka qubate san maqaa itti baafata. 
Maqaa Gujiin ittiin waamu jijjiiranii tokkummaa Oromoo ijaarra jedhanii sobaan gadi bahan. 
Gujiin tana morme.
GUJIIN BOOARANA YKN GOSOOTA OROMOO BIRAA JIBBA JEDHAN.
Kun olola siyaasaan Gujiirra keye. 
Gabaasa kaleessa BBC Afaan Oromoo baase keessatti Abbaa Gadaa Booranaa Kuraa Jaarsoo raga godhachuun akka Booranni Gujii keessa dabree gara giddu gala biyyaa hindhaqneetti dhiyeessaan. 
Mee nama Booranaa tokko kan Gujiin sababa Nageelleetiif miidhaa irraan gahe jiraa? Kun olola sobaati.
3.GUJIIN CAASAA MOOTUMMAAN BIFA NU MIIDHUUN CAASEFFAMAA JIRA JEDHE. CAASAAN KUN HEERAA OROMIYAAN ITTIIN BULTU HINEEGNEE; CAFFEEN HINMURTESSINEE; SEENAA KEENNA HAGUUGUUF GODHAME JEDHE; MARII FI FEDHII UMMATA GUJII GIDDU GALA HINGODHANNEE MURTEE KEESSAN IRRA DEEBI’AA NUUF ILAALAA JEDHEE GAAFATE GUJIIN. 
Keessattuu ummata Gooroo Doolaa mormii isaan ibsataniif tajaajila mootummaa hunda irraa kutan. 
Barattoonni barnoota dhabaa jiran. 
Hojjataan mindaa hiqabu. 
Namoonni hedduun hidhaa jiran. 
GUJIIN CAASAA MOOTUMMAA MORME JEDHAN. 
GUJIIN GOODINA BOORANAAF KENNAN HINAAFEE OBBOLESSAA ISAATTI DUULE JEDHAN. 
GUJIIN MOOTUMMAAF AJAJAMUU DIDE.
Kun olola itti yaadamee ummata rukutuuf garee siyaasaa fi miidiyaatiin qindaaye. 
Gujiin mormii isaa keessatti waan Boorana miidhu maal kaasee beeka?
4.GUJIIN MISOOMNI ALBUUDAA FI INVESTIMENTII HEDDUUN KARAA MOOTUMMAATIIN GEGGEEFFAMAA JIRU FAYIDAA UMMATAAF HINOOLLEE JEDHE.
Kaampaanonni keemikaala bishaanti gadi dhiisuun ilmaan namaa fi bineensaa lafarraa balleessaa jira. 
Gujiin gama kamiinuu itti yaadamee faayidaa daldala albuudaa kana akka hin arganne godhame. 
Godinoota lamaanuu keessa karaan gaariin hinjiru. 
Hospitaalli hinjiru. 
Manni barumsaa gaariin hinjiru.
GUJIIN MISOOMA MOOTUMMAA MORMA. 
TARSIIMOO DURA DHAABBATA. 
QABEENYA JIRU MARA IFUMAAF FAYYADAMNA JEDHEE MORMA JEDHAN. 
Kun olola sobaati. 
5.GUJIIN HEERRI FI SEERRI AKKA HINCABNE MORME. 
HAQA DABUU DURA DHAABBATE.
Kanaaf Aanaan Gooroo Doolaa fakkeenya guddadha. 
Mootummaan garuu ofiif seera cabsee namoota kanniin hidhee bira taa’a. 
GUJIIN AJAJA MOOTUMMAA FUDHATUU DIDE JEDHAN. 
Kun olola sobaati.
6.GUJIIN BEELAAN FI GOGIINSAAN MIIDHAMNEE DEEGGARSA NUUF GODHAA JEDHE.
Aanaaleen gammoojjii hundi beelayanii jiru. 
Horiin ummata harkaa dhumee ture. 
Naannoo Waadaraa koleeraan namoota hedduu fixe. 
Miidhaa kanaaf deeggarsa gaafate ummati. 
Mootummaan Naannoo Oromiyaa dhimma kana lafaa hinfuune. 
Worri deeggarsa godhan kan akka Aadde Adaanechi Abeebee yomiiyyuu ummata miidhamaa kanaan ni yaadatamu. 
Ammalle ummani Gooroo Doolaa qonna hinqotannee, beelli bona itti aanu kana ittuma deemaa jirti.
GUJIIN DEEGGARSA OROMOOTA BIRAATIIF GODHAN HINAAFE JEDHANII DEEGGARSA DHOWWATAN. 
Kun olola sobaa.
Yoo hinbeelayin silaa deeggarsaa maaliif gaafata ummanni?
Kana asumatti gabaabsuun, haalli amma ummanni keessa jiru maan fakkaata yo jettan, Magaala Adoolaa, Shaakkisoo fi Bulee Horaa baay’inni ummataa hanga humna magaalotaatii oltahee jira. 
Namoonni woraana baqachuu, beelaa fi miidhaa gara garaa dandamachuuf magaalota kanatti baqataa jiran. 
Keessattuu laakkofsi shamarraanii fi daa’immaanii magaalota kanniin keessa humnaa oli dabaleera. 
Hedduun shammarranii humna woraanaatiin (kan mootummaa fi kan hidhatee socho’uunille) akka gudeedamanii kuun ulfayanii fokkoo fi salphinna haawaasa isaanii keessatti isaan irra gahe dandamachuu dadhabanii baqatanii magaalota keessa karaarra dhaabataa oolu. 
Waan nyaatan hinqaban. 
Bakka bulii hinqaban.
Namuma isaan keessummeessetti siqanii jiraataa jiran. 
Fuudhanii ykn heerumanii ykn baratanii eessalle gahuuf abdii hinqaban. 
Fuuldurri isaanii dukkana. 
Dhukkubsatan namni isaan woldhaansisu hinjiru. 
Osoo mana yaala hindhaqin karaa hintaanee shamarraan umrii isaanii waggoota 18 hinguunne hedduun akka ulfa ofirraa baasaa jiran Adoola keessatti maddeen hedduu irraa dhagaye. 
Baasanii dubbatuu saalfatanii, fuula guuranii guyyaan lafti itti dukkantee deeman. 
Namni hubatee ilaale rakkoo namoota kanaa fuuluma isaanii irraa bara. 
Gadaa garaa nama nyaatu.
Fuuldurri ummata kanaa maal taha? 
Ummanni osoo calliseelle taa’e duutii manumatti itti dhufaa jirti. 
Takka beelaan dhuma, takka woraanaan dhuma, takka keemikaalaan dhuma. 
Karaa kamiinuu duutii ummaticha kana irratti murteefamtee jirti. 
Kanaaf dhalli namaa du’uun dura wonni godhuu qabu ofirraa ittisuudha ykn Wixiratuudha. 
Gujiin mormii siyaasaa irra hin jiru. 
Gujiin oli aantummaa isaa kabajichisiisuuf mormaa hinjiru. 
GUJIIN JIRAACHUUF QOFAA WIXIRATAA JIRA. 
NAGAAN BAYEE GALUUF MORMATAA JIRA. 
NYAATEE BULUU DANDA’UUF IYYAA JIRA. 
BILISUMMAAN SIYAASAA LUBBUUN JIRAACHUUN DUUBA DHUFTI. 
NAMA LUBBUUN JIRAATETTI BILISUMMAAF DUBBATA.
Intalli Gujii carraa barattee nama tahuu, ykn heerumtee ilmee horatuu sodaattu irra gahaa jirti. 
Ilmaan Gujii baratanii hujii argachuun ammaan tana waan hin yaadamne ta’eera. 
Kanaaf Gujii qofa osoo hintaane biyya guututtuu rakkoorra jira. 
Qarshii malee hujiin hinjirtu. 
Qarshii malee eeyyami tokkolle hinjiru. 
Namani qarshii qabu ammaan tana biyya tana keessatti waan hunda qaba. 
Namii fi laftille kan isaati. 
Waan fedhe dalagaa jira. 
Seerri kamiiyyuu gaafataa hinjiru. 
Kun akka amma biyyi keessa jirtu.
Falli wan kana maal?
Nagaan!
Fuuldurri Oromoo Gujii maal?: kutaa itti aanu!
Barreeffama ganamaa dheeraa san dubbichanii yaada ijaarsa kennuu keessaniif galatoomaa! Hundumaa dubbiseera.
Namuu dhimma kana bakka jirutti akka itti yaadaa jiru hubachiisa.
Kutaa kana keessatti qabxiile hafan muraasa dabala. 
Rakkoo jabduu ganama hintuqamin keessaa muraasi kunooti.
7.Sarbamiisaa Daangaa fi Saamicha Lafaa
Gujiin lafa irra qubate tana yoo xiqqaate woggota 200 oli irra qubate ragaa irraa qaba. 
Ragaa abbummaa lafaa dhagarsiisu jechuudha.
Ragaan kunniin Gujii maqaa hiika qabu itti moggaasa Ardaa jilaa itti jilifatu irraa qaba Mallaattoo dhaabbataa irraa qaba (Soodduu Giimgamii Koy’aa)
Maqaa lafa sanii namaafi horii ifiilleef baasa.
Lafa san ittiin sirbee weeddisa Kanaafuu qamni daangaan Gujii eessa jedhu kamiiyyuu ragaa kana ni beeka. 
Fknf Harooressi kan amma Sidaama keessatti argamu, Gujiin ammalle dhaqee itti jilifata. 
Kana worri Sidaamaalle ni beekan. 
Gadabi kan amma Gede’oo keessatti argamtu Ardaa Jilaa Dibbee Dhugoo achii qabna. 
Ammalle itti jilifanna a worri Gede’oolle ni beeka.
Kanumaaf ‘Gadabittuu gallaa yo jabbiin jabaatte Fuudhii naan badadhu yo garaa qabaatte!’ jettee sirbiti dubartiin Gujii!
‘Nageelle mudhattee Ta worra Nageellee Dhaggi shaggaan waan keenna dubbatte!’
Asirratti wonti xiyyeeffannaa barbaadu, Gujiin qabeenna ykn ameessa namaatiin kiyya jedhee hinbeeku. 
Kana ummati ollaa keennaalle ni beeka. Adoo Gadabi ta Gujii hinteenee Gujiin akkas hinsirbu. 
Sirbeelle hinbeeku.
Amma dubbiin lafaa akka lamaan harkaa nu qabdi. 
Tanaan dura ummanni Gede’oo hujii barbaassa gara lafa Gujii tana dhufe. 
Gujiin tola nama hin hujjisiifatu. 
Amala nama garboomsuu hinqabu. 
Garaa ballatee lafa hedduu tola kenneef. 
Achumatti worri kun fuudhee woli hore. 
Garuu naannoo bara 1960 keessaa Mootummaan Hayle Sillaasee ummata Gede’oo Michillee irraa gadi fidee lafa Godina Gujii Lixaa (naannoo Gaalessaa fa) akka isaan qonna bunaa irratti hirmaatanuuf qubachiise. 
Gujiin yeroo sana baayinnaan horsiisee bulaa waan tureef dubbii tana balaa duuba jirtu hin ilaalle seya. 
Achumaan horiin Gujii midhaan Gede’oo gaafa nyaatu, lolli jalqabe. 
Duubarra bara woraana Toorraa (bara Dargii) woldhabbiin tun bifa siyaasaa qabatuu jalqabde. 
Bara Mootummaa Woyyaanee immoo siyaasi ittuu hammaate bifa biraa horate. 
Lafa Gujii irratti riferendaamiin geggeeffamuu jalqabe. 
Bulchiinsi Oromiyaa kan yeroo sanii (Yonaatan Dhiphisaa faati) ummata Gujii bira dhaabatuu didanii riferendaamiin akka lafa Gujii irratti geggeeffamu eeyyaman. 
Akkasiin naannoo Eela Fardatti lolli jabaan Gujii fi Gede’oo giddutti adeemsifame. 
Nama hedduu dhabee Gujiin lafa isaa hambifate. 
Dubbiin sun ammalle ittuma fuftee jirti.
Cubbuun guddoon yo lolli qabbanawu hooggansi Oromiyaa hooggansa worra Gede’oo wajjiin taa’ee namoota Gujii jajjabaa worra jeequmsa uume jedhee mana hidhaatti guura. 
Namoonni ija ummataa ta’an hedduun akkanaan Hawaassatti hidhaman. 
Naannoon sun immoo dhimma isaanii fuudhee hin ilaalu. 
Akkanaan namoonni hedduun mana hidhaatti hafan. 
Kan lola kaase Gede’oo kan hidhamee adabame Gujii!
Kan lammaffaa dubbii daangaa Oromoo Booranaa wajjiin jiru. 
Dhimma Nageellee aduma beekanuu dabaan Gujitti gaman. 
Meeshaa aadaa Magaala Nageellee keessaa barbadeessan. 
Maqaa Shanee jedhuun qabeenni namoota Gujii Godina Booranaa Aanaa Areeroo jala jiru hagam akka saamamaa ture, asumarratti wajjiin dubbisaa turre. 
Dhimma kana bulchiinsi Oromiyaa gadi bu’ee hin ilaalle.
Itti fuufanii Gooroo Doolaa fedhii ummataa malee caasaa seera hinqabneen ummata darara keessa galchan. 
Kun rakkoo bulchiinsi itti yaadee fide. 
Tun dubbii siyaasaatille.
Kanaafuu Naannoon Oromiyaa yeroo ammaa kanatti daangaa lafa Gujii eegsisaa hinjiru. 
Lafti tun lafa Oromiyaatii mitii? Gujiin Oromoo mitii? Maaliif eegumsi hingodhamneef?
FKn bara darbe ummanni Burjii namoota Gujii kan gabaa deemu gara nama 10 olii ajjeesan. 
Gabaasa wolitta bu’iinsa ergameelle miidiyaan mootummaa tokkolle dhimma san gabaasuu dide.
8.Seenaa Gujii dhoksuu ykn haquu Gadaa Gujiitiin wolqabatee yeroo hedduu miidiyaan Afaan Oromoo kanneen aka OBN ummata biraan gahuuf fedhii hinqaban. 
Kitaabni barnootaa kan Gadaa, Gadaa Gujii akka barbaadamutti hindhiyeessine. 
Fakkeenna sirriiyyuu hinfudhanne. 
Namoonni Oromoo hedduun dhimma Gadaa Gujii irratti cadheessa filatu. 
Gadaa Gujii akka muldhatutti amaloota addaa isaa woliin dhiyeessuun Gadaa Oromoonni biraa kabajatan irratti dhiibbaa maalii qaba?
Kanumaan wolqabatee Abbaan Gadaa Gujii duraanii, Aaga Xeenxanoo boqannaan angawoonni mootummaa naanno ibsa gaddaallee dhowwatan. 
Kun akka Gujiitti ergaa biraa qaba. 
Akkuma jaarsi boqateen osoo ummanni gadda sanarra jiruu godina irraa diigan.
Yeruma sana kitaaba seenaa haaraa qophaye (kan barattoonni yuuniversitii barataa jiran) koppii isaa fuula fees buuki kanarra oofaa turan. 
Kitaabicha keessatti wanti ibsame Gujiin akka Oromoota biraa caalaa ummata Gede’oo wajjiin hidda dhufiinsaa qabuutti dhiyeessaa turan. 
Kun dogoggora cimaadha. 
Itti yaadamee waan hojjatame fakkaata. 
Dhimma kanaan wolqabatee ‘mythology’ Gujii akka dhagarsiisutti Gujiin hidhata womaatuu ummata Gede’oo wajjiin hinqabu.
Gujiin eennuufille angafaa motii eennufille mandhaa (quxisuu) moti. 
Tun seenaa Gujii keessa jirti (gadi fageennaan qofatti ibsa). 
Rakkoon kun rakkoo Gujii odoo hintaane, laafinna Oromummaati. 
Odo Oromummaan ciminnaa qabaatee garee Oromoo lama giddutti wolshakkiin hin uumamu. 
Gadaan Gujii xiyyeeffannaa hindhabu. 
Oromoonni hundi ija tokkoon ilaalamu ture. 
Yeroo hedduu Gujiin akka biyya hinjaalanetti, akka tokkummaa Oromoo hinfeenetti dhiyeessaa turan. 
Garuu kana jechuuf ragaa tokko hinqaban. 
Gara duraa fooyyahuu mala jennee amanna.
Kanaafuu dubbiin teenna xaxaa guddaa fi ulfaata qabdi jedheera ganama.
Malli jiru immoo marii hundaa galeessa qofa. 
Adoo woli hintuffatin wolii beennee mari’atuu qabna.
Sababni rakkoo tana tarreessuu fedheef namoonni hedduun waan nuuti rakkanneeyyuu quba hinqaban. 
Ka beeku fedhu yoo jiraate kuno rakkoon keenna kana fakkaataa, akka nama biyya hinjaalanetti nu hin ilaalinaa. 
Nuuti ija dunuunfannee ummata misoomaa mormuu miti. 
Garaa baldhannee balaa hagaa olii baannee asi jirra. 
UMMANNI AKKA GUJII CUNQURFAME OROMIYAA YKN ITOOPHIYAA KEESSA HINJIRU. 
GARUU HANGA IYYUU QABNU WAAN HIN IYYINIIF RAKKOO TEENNA BIYYI QUBA HINQABU!
Fuuldurri Oromoo Gujii maal?: Rakkoo ummati Gujii keessa jiru akka hubannaa kiyyatti (obsaan dubbisaa me!)
Kun yaada siyaasaatii miti. 
Hubannoo fi muuxannoo kiyya irratti waan hundaye. 
Irra deddeebi'e dhimma ummata Gujii wanti barreessuuf, Oromoon biraa rakkoo hinqabu jedheeti miti. 
Dhiphaa ta'ees miti. 
Kan Oromoo mitii rakkoo Itoophiyaa fi addunyaalle akka dubbadhu narraa eegama. 
Sababni xiyyeeffannaan kiyya Gujii ta'eef rakkoo Gujiin keessa jiru amala addaa qabdi. 
Akka Itoophiyyaa fi Oromiyaalletti Gujiin rakkina addaa keessa jira. Namni rakkoo ummata kanaa hubatee dubbataa jiru immoo muraasa. 
Ani immoo rakkoo tana keessatti guddadhe. 
Kanaaf xiyyeeffannaa addaa kennuufii barbaade. 
Yoo xiqqaate namni maqaa Gujii himatu itti yaaduu qabna. 
Achiin duuba deeggarsa gaafanna!
Rakkoon Gujiin keessa jiru maal?
1.Sirna Bulchiinsa Siyaasaa Biyyattii Eega biyyi tun ijaaramtee Gujiin bulchiinsa isa hubatu sirrii hinarganne. 
Hayile Sillaaseen maqaan Gujii jedhamu akka baduuf lafa Gujiin irra qubate maqaa gara garaa itti kenne bakka heddutti ummata qoode. 
Kaan Areero jalatti, kaan Burji jalatti, kaan Gede'oo jalatti, kaan Sidaama jalatti jamjamtuu jedhee caasesse. 
Dargiin bifa kana fakkaatuun itti fufe. 
Bara Dargii kan adda godhu waan lama. 
Tokko ajjeechaa namoota dhunfaa fi jumlaan qaamni mootummaa raawwatu. 
Woraana hooggansa mootummaatiin qindeeffame hedduun Gujii hanga barbaadan ijjeesan. 
Lola Maggarree, Boojuu fi ijjeecha garaa jabinna Malkaa Halluu fi Ajjeechaa jumlaa Surroo Sooyyamaatti raawwatame. 
Gaafa kana Gujii 350 oli mana tokkotti naqanii ibiddaan guban. Ka baqatee baye rasaasaan fixan. 
Nama lamatu baraarii hafee seenaa kana nu dhaqqabsiise.
Lammaffaa Gujii bakka lamatti qoodanii Toorraa fi Yegebere Xoor jedhanii wolficcisiisaa bayan. 
Kan hafe woraana Dargiin Ertiraafi Woyyaanee woliin geggeessaa tureef galaa godhan. 
Abbaan kiyya asi keessa ture. 
Mootummaan Woyyaneen durfame immoo qabeenna irratti xiyyeeffate. 
Dhimmi Laga Danbii bulchiinsa isaanii jalatti hundee gadi fageeffatee lubbuu namoota hedduuf balaa hamaa ta'e. 
Siyaasni itti dabalamee namoota hedduu dhabne. 
Isin miseensa ABO jedhanii qaroo ummataa kan akka Boruu Sheekkoo, Dhaddacha Gololchaa, Badhaadhaa Galchuu dhabamsiisan.
Erga isaan kufanii qaamolee hidhatanii naannoo Gujii kana keessa socho'anii fi humna mootummaa giddutti falmii adeemsifamuun lubbuun nama nageyaa laakkofsa hinqabne dabarte. 
Dhiiraa fi dhalaa Gujiirra cubbuu fi dabi gahe dhaga'uuf nama suugajjeessu hundi itti yaadame raawwate. 
Mana Gujii kan naannoo woraanni kun itti adeemsifama jiru keessatti kan dubartiin keessaa hingudeedamin laakkofsaan muraasa. 
Nama itti himatan waan hinqabneef, boyanii callisan.
Woraana keessa gudeeddiin waan baratamee, kan Gujii garuu itti yaadamee qaamolee garagaraatiin miidiyaa irraa dhokfamaa jira. 
Qaama mootummaalle ta'ee dhaabbani dhunfaa dhimma kana kaasu hinjiru. 
Woraanni Gujii keessa jiru kan bakka biraa jirurra amalaa gaarii adda ta'e hinqabu. 
Woraanni woraanuma!
Saamichi qabeenna immoo hagaa oli. 
Kun kan dhagarsiisu Gujiin hooggansa bilchaata akka hinarganne. 
Itti dabalee misoomni hinjiru.
Manni barumsaa gaariin, hospitaalli dansaan, karaan, akkasumas misoomni barbaachisaan godinoota lamaanuu keessatti hin muldhatu.
Gabaabumatti ummanni Gujii ummata mootummaa qabu hinfakkaatu. 
Asirratti wanti hubatuu qabnu daldala bunaa fi albuudaa kan namoota dhunfaatiin geggeeffamu akka misooma ummataatti hin ilaalina. 
Rakkoo hedduu qabaa. 
Karaa ummataaf ijaaruuf karoora hinqabanuu. 
Kana jechuun fayidaa hinqabu jechuu miti. 
Isaanille namoota hedduu lubbuu baraaranii jiru.
Garuu misooma mootummaa irraa adda!
2.Dhabamiinsa/ Dhabamsiifama Hooggansa Bilchaataa
Kana yoo jedhu Gujiin siyaasa hubatuu danda'u hinjiruu? Beekaa isa qajeelchuu danda'u hin horannee? Gujiin hoggansa danda'u ture.
Ammalle jira. 
Garuu sirni bulchiinsa hanga ammaan tanaatti nama ummaticha tokkummaa dhowwee qabeenya isaa saamsisu angawoomsa malee nama garaa ummataa geyuuf carraa hinkennine. 
Rakkoo hanga ammaa ummamte keessa gaheen hooggansa Gujii bulchaa turee guddaadha.
Tana amanaa fuudhaa. 
Kaampaanota miidhaa ummatarraan gahaa jiran hedduu isaanii seera qabeessa fakkeessanii faayidaa fi fayyaa ummaticha osoo hinyaadin kan mallatteessan hooggansa maqaa Gujii himatu. 
Namoonni seenaa jajjabaa hojjatanii sababa ummata kanaa angoo fi jiruu isaanii dhabanille laakkofsa hinqaban. 
Isaan seenaan ni yaadata! 
Bal'innaan itti deebi'a yo feetan.
Hooggansi Oromiyaa immoo yeroo gara garatti miidiyatti bayanii ummata Gujii akka hintaanetti ummaticha bifa kabaja hinqabneen akka ummata hamaa fi diina biyyatti ibsaa turanii jiru. 
Kun ragaa guutuu wajjiin jira. 
3.Saamicha qabeenna uumamaa
Akkuma caarraa tahee lafti Gujiin irra qubate qabeenna uumamaatiin kan badhaate. 
Albuuda gosa heddutti jira. 
Hooggansi sadarkaa federaalaa fi naannoo kan ilaalcha dansaa ummataaf hinqabne (wollaallumaa fi fedhii dhuunfaan argataniif jecha) eeyyama yoo kennu balaa ummatatti dhufu wollaaleetii miti. 
Akka ummanni kun kemikaalaan dhumu ni beekan. 
Kan hafe akka buqqa'u ni beekan. 
Kaampaaniin gugurdaan kan akka Midirooki, Tumsaa fi Qantichaa balaa keemikaalli isaan fayyadaman namaafi bineensa irraan gahu karaa ittiin xiqqeessan karoora isaanii irraa hinargine. 
Ifa godhanii hinbeeekan. 
Hingodhanulle. 
Garee muraasa faayidaa isaanii guutanii itti fayyadaman.
Dhaabbileen gara garaa kan mootummaa fi kan dhunfaalle kanneen akka baankiiwwan gara garaa dabalatee yeroo ummanni balaa umamaatiif saaxilameetti akka barbaadametti ummata bira hindhaabatan. 
Bara darbe roobni dhabamee beelli lubbuu namootaa fi bineensaa akka baala mukaatti harcaase. 
Achiin duuba koleeraan namoota hedduu galaafate. 
Ummanni woraanaan miidhamelle hedduu ture. 
Qaamni deeggarsa yeroo barbaadametti kenne muraasa. 
Kan nama gaddisiisu deeggarsa diqqaa argameeyyuu ummata biraan gayuuf woraanni ture danqaa ta'e. 
Worra ummaticha deeggare yomiiyyuu ni galateeffaanna.
4. Dhabamiinsa nageyaa
Woggota 5 darban Gujiin bayee galuu hindandeenne. 
Namoota du'an laakkofsa hinbeeknuuyyu. 
Akka sabaa fi akka nama dhunfaalletti jiraachuun yaaddoo guddaadha. 
Kun ammalle ittuma fufaa jira. 
Naannolee Oromiyaa fi Itoophiyaa biraa keessatti woraanni adeemsifamu beekkamtii qaba. 
Mana marii mootummaatti dhiyaatee karaa miidiyaa mootummaatiin ifaa ifatti dubbatameeti. 
Lammiileen biyyaalle addunyaanille ni beekti. 
Kan Gujii garuu keessa keessa hojjatama. 
Ragaan ni dhokfama. 
Seenaan galmeessu hinjiru. 
Ija miidiyaa irraa garee kamiinuu itti yaadamee haguuggama/ gollama. 
Yoo dhalataan Gujii tokko dubbate akka Oromiyaatii tokkummaa Oromoo diiguuf jedhame. 
Gabaabumatti woraanni lafa Gujii keessatti adeemsifamu garee kamiinuu haata'uu karoora Gujiin hinbeekne ofi keessaa qaba. 
Hooggansi mootummaatu yeroo gara garaatti rakkoon hinjiru jedhee dubbatu dhageenne.
Maaliif?
5.Wolitti gaarifannaa ilmaan Gujii gidduu jiru
Abbootii qabeennaa Gujii gidduu, aktiivistoota gidduu, namoota Gujii miidiyaa hawaasaa irratti dhageetti qaban gidduu, jaarsolii gidduu, kan baratan gidduu, kan hoogganan gidduu, biyya keessaa fi biyyaan ala kan jiran giddu wolitti gaariffannatti jira. 
Tokkumaa dhabutti jira. 
Beekkamtii dhunfaa barbaadutti jira. 
Anatti caalatti jira. 
Wolshakkitti jira. 
Bakka ummati hinjirretti eennuyyuu eennu caaluu hindanda'uu. 
Yoo amanuu dhabdan gareen kunniin maaliif woliin mari'atanii rakkoo ummataa kana afaan tokkoon dubbatanii qaama dhimmi ilaalu mara wajjiin fala maaliif hinbarbaanne?
Maaliif afaan gara garaa dubbannare? 
Fayyadami miidiyaa hawaasalle yoo ilaaltan kanuma muldhisa. 
Rakkoo Gujii kan abbootii qabeenna Gujii itti hin amanne ka barattoonii qofti iyyaa oolan maal? 
Rakkoo keessa Gujii jabduun tana. 
Nama barate laakkofsaan xiqqaa qabna.
San gidduu tokkummaan hinjirtu. 
Wolirratti duuluun baratameera. 
Yeroo gara garaatti gareen muraasni ijaarramtee murtii jajjabaa ummata kanarratti murteessitee jirti. 
Ammalle akkasuma.
Kun dura sirreeffamuu qaba. 
Rakkoo ummata keessa jirtu karaa nagaatiin himatuun siyaasa miti. 
Himata wollaalanii hayyuu hinabaaran.
6. Dhabamuu miidiyaa
Akkuma biyyaatti tahee akka Oromiyaatti miidiyaan garaa tokkoon itti amanee rakkinna, aadaa, seenaa fi dhimma Gujiin wolqabatu kamiiyyuu dubbatu hinjiru. 
Namoonni dhiibbaa uumanille dhimma Gujii ilaallatu irratti calleessa filatu. 
Akka yaada kiyyatti maddi rakkoo tanaa hedduudha. 
Odeeffannoo guutuu dhabuu. 
Seenaan ummata kanaa bifa sirriin barreeffamee dubbifamaa hinjiru. 
Gujiin ummata akkamii akka ta'eefi ilaalcha akkamii akka qabu odeeffannoon barbaachisaan bakka argamuu qabu hinjiru. 
Saamicha qabeennaa mijeeffachuuf itti yaadamee ummaticha maqaa hamaa kennaanii sana keessa fedhii dhuunfaa guutachuuf garee socho'an odeeffannoo barbaachisaa ni dhoksu. 
Kun faayidaa siyaasaafille ni mijata.
Miidiyaa qaama ummaticha keessaa bayee fi seenaa ummatichaa sirritti beekuun hogganamu waan hinjirreef namoonni Gujii hubachuuf fedhii qaban carraa ittiin ummata.
Kana baran hin arganne.
Nami hundi diina miti.
Namni hundi miidhaa ummata kanarra geyutti wanti gammaduuf hinjiru jedhee amana ani. 
Kana abbootiin qabeennaa fi qamni barate wolitti dhufee waan fala barbaaduu qabu.
RAKKOON GUJIIN KEESSA JIRU JALAA HAGA GUBBATTI CAASEFFAMAA FI CAASAA WOLXAXAA WAAN QABUUF, TOKKO YOo TUQAN KAN BIRAATTI FAANA DHUFA.
AKKA UMMATAATTI FUULDURRI KEENNA MAALIRE?
Namoonni komii gara garaalle qabdan me nu caqasaa obsaan. 
Maaltu beeka dhugaa nuuti qabnu kana ni deeggartu ta'aa isinilleen gaafa tokko!
Itti fufaa!(post itti aanu ilaalaa).
Maal gochuu qabna kan jedhu itti yaadaa!
Afaan wal barsiifna!
Jechoota kanaan wal baraa. 
Afaan Oromoo akkuma afaan saba guddaa ta'e afaan galmeewwan jechootaa/vocabulary guddaati. 
Afaan vocabulary guddaa qabaachuun keenna badhaadhina afaan keennaati. 
Jechooti armaan gaditti tarreessine kun jechoota gola Oromiyaa kutaa Oromoo Gujii keessatti heddumminaan beekkaman kanaan wal baraa sabni bal'aan. 
1, Balchaa=Garraamii ,Nama miskiina, kan hammeenna garaa keessaa hin qabne. 
Nama garaa fayyaa. Humble man kan jennu san.
2, Otootoo jechuun Barakaa jechuu dha.
3, Rifanoo jechuun Mana keessatti iddoo addaa namoonni biraa taa'uuf hin eeyyamamne maatii male. 
Bakka bulii/ciisicha jaarsaa fi jaartii. 
Akka carraa ta'ee nami alaa kamuu bakka kana akka tee'uuf hin eeyyamamu, taa'ee yoo argame akka nama haajaa biraa gaggeessuuf dhufeetti ilaallamuu danda'a yeroo jaarsi/jaartiin mana hin jirretti.
4, Woyyuu jechuun Jecha hordoftootaaf dhiisa. Hirmaadhaa deebisaa.
5, Qammansaa jechuun Aanan yoo turan dhamdhamaa jijjiiratan jechuu. 
Sadarkaan kun erga elmamaniin duuba yeroo itituuf garas ce'an jechuu. 
Sadarkaa kanatti dhuguuf dhamdhama namaaf hin mijanne/tolle qabaatu aanan. 
6, Booseya jechuun Nama ofi hin qaqqabne. 
Dhiiras ta'ee dubartii ofi hin midhaaksine. 
Nama wanti namatti hin tolles itti hin dhaga'amne. 
Fkn xurii, nyaataa fi uffata
8, Harkuu jechuun Horii ilmaan jalaa duute kan akkasumaan elmatan. 
Elmachuun Maloota garaa garaa fayyadamanii aanan irraa argachuu dha. 
Fkn Oromiyaa abbaan arge elmatu
9,Lallaggee jechuun Labbaa lafaa, labbaa lafoota ol ka'aa.
10, Qarrichoo jechuunQarree lafaa jechuudha.
11, Baranoo/Waajiba jechuun Nama dhiyoo wol fuudhe. 
Namoottan kun yeroo dhiyoo wal fuudhuu isaanii jechoota ittiin ibsinu. 
Fkn. Gannaale dhiyoo tana waajibee jira. 
Gabaabumatti fuudhee jira jechuudha.
12,Qadhaaba jechuun Hiyyessa/harka qalleessa. 
Sadarkaan nami Qadhaaba itti jedhamu kun sadarkaa nami waan tokko ofii isaatti hin qabaanneedha. 
Karaa biraatiin jecha dachaa "lukkuu luka lamaa hin qabu" jedhuun ibsuu dandeenna. 
13,Haachaba jechuun Sansalata, Gufuulee wal xaxaa keessa qaxxaamurumuuf haalaan ulfaataa ta'e.
14, Funnoo jechuun Wadaroo, haada jechuudha. 
Funnoon tun wantoota ittiin hidhuuf dhimma kan itti baanuu horii dabalatee.
15,Daafanaa/Daallee jechuun Gowwaa, nama akka wa hin beekneetti ilaallamu.
16,Uduuda/Irree jechuun Humna, fkn Daawwaan nama uduuda jabaati. 
Kana jechuun humna jabaa qaba jechuudha.
17, Af-lamii jechuun Billawa, albee
18, Bacaa jechuun Hedduu, baay'ee jechuudha.
19, Gurmuu jechuun Jecha kana karaa lamaan ibsuu dandeenna haala galumsaa irra dhaabannee.
1,Gateettii, 2,saggoo Baay'ee, hedduu.
Fkn Loon Gadaa gurmuu. 
Kana jechuun heddummina loon sanaa agarsiisuuf nu fayyada jechuudha.
20, Yaraa jechuun Lugna, sodaataa
21, Buttee jechuun Meeshaa aanan guddaa ittiin raasan kan muka irraa bocamu.
22,Halchaa jechuun Hawwii, Fedhii jechuudha.
23, Dayya'a lafaa/ diimenna boruu jechuun Kana jechuun ganama barraaqa lafaa yeroo halkanii fi guyyaan gargar deebi'an. 
Fkn naannoo sa'aatii 11:45-12:20 
24,Shiifala jechuun Kan akkaan qaroo, yeroo tokko tokkos meeshaalee qara qaban daran qara qabaachuu isaanii ittiin agarsiisuuf dhimmas itti baana.
25,Kookkisa jechuun Leellisa, Akkaan leellifamuu. 
Jala deddeemuu, nama sana akka barbaadan jiraachisuu, waan gaafate hunda guutuufi. 
Fkn ijoolleef
26, Ko'uu jechuun Rakkina, wanta akka barbaadde socho'uu si daangessuu malan jechuudha. 
Fkn, Baalliin akka malee ko'uu qaba, qabeenyi isaa guddaa waan ta'eef boqonnaa hin kennuuf nama bira kaawwatu waan hin qabneef. 
Ko'uu gaafa jennu haalota waan hedduu nu daangessuu malan hundaaf dhimma itti bayuu dandeenna.
27,Fuullee jechuun Lafa afaan barii. Fkn Halkan keessa naannoo sa'aatii 9,10,11 fuullee jennee ibsuu dandeenna.
28, Haxxiyyaa jechuu Kana hordoftootaaf dhiisa.
29, Boojjii jechuun Qorra, dhaamocha, jechuudha.
30, Addeessa jechuun Jecha kana karaalee lamaan ibsuu dandeenna. 
1,Aanan 2,Ji'a, baatii  Jechooti kunniin jechoota ganamaa hawaasni fayyadamaa dhufe waan ta'eef jechoota biraatiin ibsuufis kan namatti ulfaatu hedduun jiru. 
Kanumaan walqabatee jechoota ibsa itti laanneef hanqinni yoo jiraate nu of-kalchaa jechaa kan fooyya'iinsi barbaachisuuf yaadaan/comment nu deeggaraa. 
Dubbisuu keessaniif Horaa bulaa deebanaa.
Deebanuu namaa sa'aa horaa.
Gaazexaa Bariisaa
Ajjeechaa Waxabajjii 22 bara 2012 halkan Artisti Haacaaluu Hundeessaarratti raawwatameen walqabatee gocha badii humnoonni badii gudinaalee adda addaaOromiyaatti walitti bu’iinsa uumamee lubbuun lammiilee 167 darbeera, qabeenya guddaanis barbadaa’eera.
Hokkara kanaan qabeenyi dhuunfaafi ummataa kan barbadaa’e yoo ta’u, kanaanis manneen jireenyaa 523, hoteelotni 195, manneen daldalaa 232, warshaalee adda addaa saddeetiifi konkolaattotni 273 horoomaa bahaniiru.
Badiin lubbuu namaa qabeenyarratti biyya keenya hiyyeettii tanatti irra deddeebiinuumamu kun gaaga’ama dinagdee akka hordofsiisa qabxii jedhu ka’umsa godhannee hayyuu dinagdee tokko dubbisneerra.
Hayyuun kun Doktar Guutuu Teessoo jedhu. 
Hayyichi ammaan tana Pirezidaantii Waldaa Ogeessota Dinagdee Oromiyaa ta’anii tajaajilaa kan jiran yoo ta’u, dhimmoota dinagdeedhaan walqabatanirratti Gaazexaa Bariisaa dabalatee miidiyaalee biyyattiiadda addaarratti qaaccessa gadifageenya qabu kennuun beekamu.
Qabeenyi taatee yeroo darbe Oromiyaa fi Finfinneetti uumamee tureen barbadaa’e kan halkan tokkotti horatame otoo hintaane yoo xiqqaate hanga waggoota shantamaa kan itti dhama’ameedha jedhu.
Qabeenya haala kanaan tasa manca’e deebisanii horachuun ammas waggootuma eerame kana deebisee fudhata. 
Bu’uuraalee misoomaa, daldalaa fi hojiilee dinagdee hojjetaman mara waggoota hedduuf duubatti deebisa. 
Abbootii qabeenya hojicharratti bobba’anii turanis gabaabaadhaa ala taasisa.
Gabaadhaa ala ta’uunsaanii ammoo lammiilee isaan bira hojjechuun jireenya saanii geggeessan, namoota waan isaan omishan irraa bitatan, tajaajila kennan irraa argatan hunda garmalee midha; jireenyasaaniis gaaga’a.
Badiin qaqqabe kun qe’ee namoota hundaa, daldala qaamota hedduu miidha. 
Miidhaan dinagdee hokkaroonni akkanaa dinagdeerraan gahan akka salphaatti tarreeffamee kan xumuramu miti.
Kana bira darbees waanti bizinas konfidansi jedhamu jira. 
Namni tokko bizinasiirratti yoo konfiidansii qabaate malee daldalas ta’e invastimantiitti hingalu. 
Warri alaalataa’anii waan ta’aa jiru kana hubatanis hojichatti hin seenan. 
Haalli akkanaa warraamma hojicha keessa jiran gabaa keessaa baasuu qofa otoo hintaane hojiilee baay’ee gara fuulduraatti hojjetamuuf jedhaman konfidansii dhabsiisuun miidhaa guddaa uuma.
Hojiin invastimantii qisaasama guddaarratti akka kufus ni taasisa.
Bizinasiin barbaada’e kun baay’een hoteelas, ta’u warshaan dunkaanas ta’u kan biraaliqii mana baankii ykn dhaabbilee maallaqaatiin waan hojjetaniif qisaasama guddaa qaqqabsiisa. 
Egaa qisaasamni kun kan abbootii qabeenyaa biratti qofa dhaabatu otoo hintaane dhaabbilee maallaqaallee daran miidha.
Biyyi kamittuu mormiin ni geggeeffama. 
Lammiin biyya keessa jiraatutti mootummaawaa gaafachuuf mirga qaba. 
Aadaan kun waanuma biyya kamittuu mul’atuudha. 
Ta’usmormiin hundi qabeenya barbadeessuu, invastimantii gufachiisuu, carraa hojii uumamuuf jettu dhaamsuuf ta’a taanaan adeemsa sirriifi qajeelaa waan hintaaneef gochoota akkanaarraa gonkumaa of eeggachuun daran barbaachisaadha.
Qabeenyi kan abbaa qabeenyaa sanaa qofa otoo hintaane kan biyyaa ta’uun hubannoo cimaa argachuu qaba. 
Gamoo tokko gaafa hojjetamu, konkolaataan tajaajila geejibaa kennu oggaa bitamu kan biyyaa ta’uun hubatamuu qaba.
Kanaaf qabeenya akkanaa kunuunfatanii eeggachuun lammii hundarraa eegama. 
Badii qabeenya akkanaarratti aggaamamu kamuu dura dhaabachuutu barbaachisa. 
Kun dirqama lammummaatisi. 
Qabeenya baroota meeqa itti dhama’amee horatame deebisanii bakka buusuuf waggoota danuu kan fudhatu ta’uun hubannoo cimaa argachuu qaba.
Keessumaa gochi badii akkanaa biyya hiyyummaa gadhee keessaa bahuuf tattaafataa jirturraa waan eegamu miti. 
Waan qabeeny haala kanaan barbadaa’eef jijjiiramni hin dhufu. 
Adeemsi akkanaa sirnaan sirraa’uu qaba.
Qabeenyi biyya kana keessa jiru abbaan fedhe fidee haa dhufuu ykn haa horatu faayidaansaa biyyuma kanaafi, hawaasuma naannawa sana jiraatuufi.
Sabootaa fi sablammoota naannawa sana jiraataniifi. 
Abbootii qabeenyaa ykn qabeenyasaanii alaa fidanii akka asitti hojjetan gochuun ifaajii ykn dhamaatii guddaa keessa darbameeti. 
Namni dhufee asitti hojjetu kun yoodeemellee gamoo (warshaa) ijaare sana buqqifatee, konkolaataa fe’atee dhufee itti hojjetaa turee fi jiru waan fudhatee hin deemneef qabeenyuma biyyaafi hawaasa naannawaa ta’a. 
kallattiinis ta’e alkallattiin qabeenyichi biyyuma kanatti hafee faayidaa dinadgee biyyattiitiif oola.
Kanaaf qabeenyi biyya tokko keessa jiru namni hojjetee horate lammii biraa yoo ta’ellee faayidaansaa kanuma naannawa sanaa ta’uu hubachuun barbaachisaadha. 
Erga faayidaansaa kan namoota naannawaa ta’ee eeggachuufi tikfachuunis lammiidhuma naannawa sana jirurraa kan eegamuudha.
Namni tokko hawaasa ykn saba kana amanee qabeenya baroota dheeraaf itti dhama’eefi dafqee horatee gaafa qe’ee keenya keessatti dhangalaasu amantaa fi ilaalcha gaarii nurratti qaburraa ka’eeti. 
Jara kana keessattin hojjedha, gumaachaaf  jedhee dhufe.
Nama amantaa akkanaatiin qabeenyasaa guduunfatee nu bira dhufe abdii kutachiisuun amantaa fi hojiilee invastimantii gara fuulduraarratti rakkoo waan fiduuf qabeenyisaa kun kan keenya ta’uu hubachuun kunuunsaafi eegumsa gochuufiin daran barbaachisaadha.
Fakkeenyaaf warshaan tokko namoota 100 tokko mindeessa, galteewwan qonnaan bultootaafi daldaltootarraa fudhata. 
Omisha omishee gurgura. 
Kun ammoo gabaa tasgabbeessuu keessatti shoora olaanaa qabaata. 
Alattis ergee sharafa argamsiisa.
Egaa kana keessaa kallattiinis ta’u alkallattiin kan fayyadamu sabootaafisablammootuma biyya kanaati.
Kanaaf waan na fayyadurratti tarkaanfii badii fudhachuun sirrii miti yakkasi. 
Mormuun mirga ta’ee otoo jiruu qabeenya barbadeessuufi dhala namaa miidhuu wajjin maaltuwalitti fide? 
Barsiifanni akkasii hafuu qaba.
Egaa wanti hundi keenya hubachuu qabnu gaafa mufannaa guddaan uumamu, gaafa dargaggoonni miira keessa galan qisaasama akkanaa fiduun waan biyya keenyaa qofa mudate akka hintaaneedha. 
Wanti akkasanii biyya kamittuu ni uumama.
Fakkeenyaaf sababa gurraachi lammii Ameerikaa, Joorji Filoyoyid ajjeefameen qabeenya biyyattii doolaara tiriliyoonaan lakkaa’amurra balaa guddaan qaqqabeera.
Barsiifanni akkanaa biyyoota akka keenyaa oldeemaa jiranitti wanti akkanaa rakkisaadha. 
Haala kana sirreessaafi furmaata kennaa deemu barbaachisa.
Rakkinni biyya kanaa kaappitaala ta’uunis hubatamuu qaba.
Kaappitaalli kun ammoo gamoodha, warshaadha, konkolaataadha. 
Warra akkanaati biyyoota guddatan keessatti rakkoo guddaa ta’ee kan jiru. 
Kanaafuu qabeenyuma xiqqoo harka keenya galtekanallee of harkaa mancaasuun sirrii miti. 
Amaleeffannaan akkanaa tasumaa hafuu qaba. 
Ummanni hundi harka walqabatee kanarratti hojjechuu qaba. 
Qabeenya naannawasaa jiru akkuma kansaatti kunuunsuufi tiksuu qaba.
Waantota akkanaarratti gabbisni hubannoofi barumsi ittifufiinsaan kennamuu qaba.
Keessumaa miidiyaaleen dhimma kanarratti xiyyeeffannaan hojjechuu qabu.
Qabeenyichiifi faayidaan achirraa argamu kan biyyaa fi hawaasaa ta’uurratti gorsa kennuun barbaachisaadha. 
Faayidaan akkamii akka dhaabbilee kanneen irraa argamu sharafanii sirnaan ibsuun barbaachisaadha. 
Kun qabeenya akka hinabadne gochuu keessatti shoora olaanaa taphata.
Hokkara ka’u hunda keessatti qabeenya barbadaa’aa deema taanaan daldalaaf maaliif,maaliinis daldala? 
Akka caccabu hoo beekaa maaliifin dhama’a?, 
Dafqa koos dhangalaasa jedhee abbaan qabeenyaa abdii kutachuu danda’a. 
ofitti amanumammaa bizinasii miidha kan jedhameefis kanumaafi.
Hawaasni keenya duruu bal’inaan daldala keessa hinjiruu ishuma harkasaa jirtu kanallee baasee gaafa daldalatti galuuf jedhutti gochoonni akkanaa amaleeffamii guyyaa gara guyyaatti hammaataa deemu yoo ta’e namni gara invastimantiitti ykn bisizinisiitti deemuurra qarshiisaa baankii kaawwachuutti deebi’a.
Kun ammoo guddina dinagdee karaatti hambisa, quucarsa. 
Kun ta’uun ammoo hojii bizinasii qisaasessa. 
Kanaaf hokkarri ka’u oggaa ishuma harkaa qabuu harkaa facaasu rakkoo hamaaf saaxilamna. 
Gara fuulduraatti jabaannee akka hin hojjenneef danqaa ta’a. 
Ija jabaatee gara daldalaatti akka hin seenne godha. 
Kun lammata akka hin taaneef xiyyeeffannaadhaan irratti hojjetamuu qaba.
Kanaafis abbootiin qabeenyaa keenya hariiroo hawaasa wajjin qaban cimsachuu qabu. 
Abbaan qabeenyaa tokko biyya hiixuudhaa dhufee naannawa kanatti invasti godha yoota’e ummata wajjin hariiroo hawaasummaasaa cimsachuu qaba. 
Waa’ee hojii hojjetuu faayidaasaa wajjin ummataaf ibsaa deemuunis bu’aa qabaata. 
Hojiinsaa jijjiirama naannawa sanaatiif bu’aa waan qabuuf kanas ummataaf ifa gochuu qaba.
Namni miira keessa waan galeef, keessumaa waanti akka ajjeechaa Artisti HaacaaluuHundeessaa guddaa xiqqaa, beekaa wallaalaa miira keessa kan galcheedha. 
Wantoota akkanaa tasgabbiidhaan akka furamu gochuu malee mootummaadhaanis ta’e abbaa qabeenyaatiin humnaanin tarkaanfii fudhadhaan rakkoo biraa dhaluu mala.
Kanaaf akka itti dafanii karaa nagaatiin jidduu galamurratti gadi fageessanii yaaduu barbaachisa, irrattis hojjetamuu qaba. 
Wanti akkanaa kan yaadamuu qabu oggaa rakkoon uumamu otoo hin taane lafa jala ta’uu qaba. 
Adeemsa kana sirreessuun waan waggaa guutuu itti fufiinsaan hojjetamuu qabuudha.O
ggaa rakkoon uumamuu haala kamiin to’achuun akka danda’amirrattu lafa jala xiyyeeffannaa hojjetamuu qaba.
Aadaa keessatti duudhaan walitti bu’iinsa itti furan cimaan waan jiruuf kanattis fayyadamuun murteessaadha.
Kanarratti mootummaan, dhaabbileen mitmootummaa, dhaabbileen amantii, abbootiin Gadaa, jaarsoliin biyyaa, waldaaleen sivikii gara garaa walta’iinsaan hojjechuu qabu.
Muuxannoo biyyoonni biroo rakkoo akkanaa itti furan fudhachuunis gaariidha.
dhaabbileen addunyaa hojiilee akkanaarratti hojjetan bal’inaan waan jiraniifis itti fayyadamuun barbaachisaadha.
Keessumaa mootummaan yeroo hunda humnatti fayyadamuu yaaduu hinqabu. 
Haalatti hawaasatti siqanii, amansiisanii, hubachiisanii rakkoo uumamuu malu ittisuurratti gadi fageenyaafi bal’inaan hojjetamuu qaba. 
Rakkoon biyya kanatti uumamu otoo jennuu tasumaa dabalaa deemuun maaliif akka ta’es hubannaa argatee irratti hojjetamuu qaba.
Gaaffii ka’uuf deebii faallaa kennaa deemuun furmaatarra rakkoo biraa dhalaa waan deemuuf dhimma kanarratti caasaalee hawaasaa hunda qabatanii akka mootummaatti irratti hojjechuun barbaachisaadha. 
Humna iddoo humni barbaachisutti qofa fayyadamuun gaariidha jedheen yaada.
Hiika Ogummaa Galmee Jechootaa (Lexicography)Gaalee ogummaa galmee jechootaa jedhu maddiisaa jecha afaan Giriikii“Lego_ to say’,Grapho_to write” jedhu yoo ta’u, hiikni isaas jechoota barreessuu ykn ani jechoota barreesse yaada jedhu bakkaa bu’a. 
Akkasumas, yaada jechoota barachuu jedhus of keessatti qabata.
Ogummaan galmee jechootaa
Qaama qorannoo afaanii ta’ee, kan guutummaan jechootarratti xiyyeeffatuufi haala sirnaawaa ta’een amala dhokataa jechootaa ifa baasuudha.
Dirree hiika jechootaa, idilaawoo ta’uu jechootaafi hojii jechoota tokkoon tokkoo afaan tokkoorratti bu’uraawuudha.
Qaama yaadi addamoota hojjoomsuun galmee jechootaa qopheessuudha.
Galmee jechootaa qopheessuuf hojiilee akka uunkaa jechootaa xiinxaluu, hiikaa jechootaa xiinxaluufi amala jechootaa xiinxaluurratti xiyyeeffata.
Ogummaa addaa galmeen jechootaa ittiin qophaa’uufi gulaalamu, jechuun dirree qorannoo jechoota funaanuun galmee jechootaa qopheessuudha.
Sirni isaa galmee jechootaa qopheessuurratti haala galumsaa, seenaa, seerlugaafi sagaleessuu jechoota afaanichaarratti hundaa’uudha.
Walumaagalatti, yaadi addamaafi hojii galmee jechootaa qopheessuuti. 
Dameewwan Ogummaa Galmee Jechootaa Sirni ogummaa galmee jechootaa dameelee lama qaba. 
Isaanis:
Damee yaadiddamaa
Damee hojmaataa
1,Damee Yaadiddamaa Dameen ogummaa galmee jechootaa yaadiddamaa:
Yaadiddamoota hiika jechootaafi caasaa ijaarama jechootaarratti qindaa’aniidha.
Odeeffannoo dubbistoonni galmee jechootichaarra barbaadan, haala itti argachuu danda’an (bifa maxxansaafi elektirooniksii)fi kkf fa’arratti yaadiddamoota qindaa’aniidha.
Sirna waliigala saayinsii fayyadamaati.
Xiyyeeffannoon isaa jechoota afaan tokkoo haala galumsa aadaatiin qo’achuufi mala gaarii jechoonni afaan tokkoo ittiin walitti qabaman guddisuudha.
QAJEELFAMA ISKIRIIPTII RAADIYOO BARREESSUU(Writing Scripts for Radio- news and programmes).
Sagantaa raadiyoo hojjachuun qarummaa teeknikaa barbaada. 
Yaada sagantaa gabbisanii haala gaariin iskiriiptii barreessuudhaan gara sagantaatti geeddaruudha hojiin guddaan. 
Kennaa addaa, dandeettii waakalaquufi cimina hojii miidiyaa namni qabu sagantaa raadiyoo hojjachuun waan isa rakkisu miti. 
Gaazexeessaan raadiyoo tokko dandeettii-gabaasuu, barreessuu, gaaf-deebii hojjachuu, gulaaluu, meeshaatti akkaan fayyadamuu, tamsaasa kolbaan dhageeffattoota mariisisuufi sagantaawwan raadiyoo tamsaasuu qabaatu gaariidha. 
Raadiyoorra hojjachuun fedhii barbaaddi; fedhii haasawuu, fedhii yaada namaa dhageeffachuu, fedhiiwaan argaa dhageettii dhageeffattootatti himuu fa’atu barbaadama.
Naamusniifi yaadaa qindaawaa dhageeffattootaaf galu dubbiin yookaan barreeffamaan akkaan dhiheessuunis waan biraati.-
Waa hundarraa waan muya beekuun (hinbeekuun hintaatu),
Barachuufi jijjiiramuuf fedhii qabaachuu,
Ijaa-gurra odeeffannoo qabaachuu, 
Fedhii dhimma namootaa dhageeffachuu-jireenya, mindaa, oomishaisaanii, mirga isaanii, kkf
Maddi odeeffannoo kan akka fedheyyuu haata’uu shakkuun amala gaazexeessaa gaariiti;
Jechoota muraasaan ergaa mamii hin qabneefi nama maraaf galtu sirritti(osoo hin dogongorre) dabarsuu danda’uun,Namni sagantaa hojjatu kaayyoo sagantaa san qopheessuuf beekuun ammoo waan dabalataati. 
Kana yoo jennu barsiisuuf, bashannansiisuuf moo bashannansiisaa barsiisuuf? 
Sagantaan dhageeffataa maraaf moo dhageeffataa murtaa’eef
muyoof dhihaata? 
Qopheessaan dhageeffataa isaa adda hin baafanne, dhageeffataa garaa gahuu fi dhiisuu isaa waa adda hin baafatu.
Si Eebbisa, Si abaara. 
Horii deebani, Deegii Qaccadhu. 
Bulii Dheeradhu, Umrii Gabaabadhu. 
Beekkami, Hin beekin. 
Guddadhu, Xiqqaadhu. 
Ulfaadhu, Salphadhu.
Duroomi, Hiyyoomadhu. 
Worraan buli, Kophaa turi. 
Waliigalaa, Wal-dhabaa.
Wal-jaaladhaa, Wal-jibbaa. 
Tokkummaa’aa, Faffaca’aa. 
Hayyoomaa, Wallaalaa.
Jaalatamaa, Jibbamaa. 
Abdii kutachuun abjuu kee dukkaneessa Abjuu qabdaa?
Waan dhalatteef itti yaadde beekta?
Maaliif akka gara biyya lafaa kana dhufte of gaafattee waan yaadattu qabdaa? 
Egaa dhugaa jirtu xiqqoo tokkoon sitti hima.
Biyyi lafaa irra jiraannu kun biyya wal’aansooti Bu’aa bayii hedduu qabdi Injifachuufi.
injifatamuun wal cinaa adeemti.
Carraanis akkasuma. 
Takka ol nama baasti; takkammoo gadi nama buusti. 
Namoonni mul’ata isaanii bira dafanii kan hin geenyeef sababa dafanii abdii kutataniifidha.
Jireenya keessatti yeroon gara milkiitti ittiin tarkaanfatan yeroo qormaanni namatti heddumatudha. 
Jireenyi qormaataan guutuudha.
Akkuma mana barumsaatti namni qormaata qoramee qabxii gaarii galmeesse badhaasa guddaafi ramaddii guddaa argatu; dhalli namaa qormaata keessa darbee galma gahinsa mul’atasaa bira dafee gaha.
Biyya lafaa kanarratti namoonni maqaan isaanii yeroo mara faarfamaa jiraatan warra utuu abdii hin kutiin jabaatani hojjetanidha.
Fakkeenyaaf  ,Thomas Edison’lammii biyya Amarikaa kan humna ifaa har’a dinagdee fi wantoota hedduu itti argaa jirru kana kalaqedha.
SteveJobs’ kan jedhamu nama meeshaalee amma namni hedduu itti gargaaramaa jiru kan‘Apple’ jedhamu kalaquun addunyaa kana ajaa’ibsiisedha.
BilGates’ nama ‘maayikiroosoftword’ jedhamu uumee yeroo ammaa kana sooressa beekamaa biyya lafaa kanaa keessaa tokko ta’edha.
Benjamin Franklin’ kan jedhamus nama siyaasaan beekamaa barreessaa fi dhimmoota ifaa fi humna elektiisiistiitiin beekamti qabu ture.
Dubartiin beekamtuun‘Marie Curie’ jedhamtu bara badhaasa addunyaa beekamaa kan argattee fi elementoota mataasheeti nama argattedha.
Galalileo Galilei nama biyya Xaaliyaaniiti.
Innis nama ‘abbaa saayinsii ammayyaa’ kanaa jedhamuun beekamudha.
Hayyoonni hojii isaaniitiin biyya lafaa kana ajaa’ibsiisan hedduutu turan Dhimmi guddaan hayyoota kana walfakkeessu abdii kutannaa tokko malee mul’ataafi abjuu dhalootaaf qaban sanatti cichuusaaniiti.
Fakkeenyaaf Thomas Edison’ lammii biyya Amarikaa kan humna ifaa har’a dinagdeefi wantoota hedduu itti argaa jirru kana kalaqedha.
Namni farda ajjeese garbuu sogidda walitti daakee fardeen walitti qabee nyaachisa.
Aadaa Oromoo keessatti lubbuu namaa qofaaf osoo hin taane, lubbuu bineensaa, beeyladaa ,mukaallee kabajaa olaanaa'u kennama.
Namni tokkoo yoo lubbuu dhala namaa tokko balleesse akka aadaa Oromootti gumaa baasa.
Akkuma kana namni lubbuu bineensa ykn beeyladaa tokko balleesses aadaan ittin gumaa baasuu jira,kunis Uluu jedhama.
Aadaan Uluu jedhamuun beekamu kun bakkaa bakkatti sirna akka akkaa  maqaalee garagaraa qaba.
Yunivarsiiti Salaaleetti gargaaraan piroofeesara Aadaa  Xiinqooqa Oromoo  barreessaa kitaaba Beekumsaa Oromoo kan ta’an Dr Filee Jaallataa waa’ee aadaa uluu akka armaan gadiit ibsu.
Jechi uluu jedhu wanta ulmaa ba’uu ykn wantootaa cubbuu ta’aniirraa dhiqachuu kan jedhu irraa akka madde himu ogeessi kun.
Aadaa Oromoo keessat beeylada lubbuun bade tokkoof maallaqa kafaluun alatti sirna itti gumaa baasu qaba.
Naannoo Oromiyaatti bara kana lafa hektaara mil. sadii olirratti hojii misooma sululaa raawwachuuf qophiin barbaachiisu xumuramuusaa Biiroon Qonnaa MisoomaQabeenya Uumamaa Oromiyaa beeksise.
Abbaan Taayita Misooma Albuuda Oromiyaa Dokumantii Xiinxala Hojii Misooma Albuudaa fi Moodeela Itti fayyadamummaa Hawwaasaa Mirkaneessuuf Qophaa’e irratti Qaamolee ilaalatu waliin Magaala Bishooftu itti mari’atee jira.
Kaayyoon Dookumentiin Moodela Itti fayyadamummaa Hawwaasaa Mirkaneessuuf Qophaa’eef Rakkoolee misooma qabeenya albuudaa keessatti hudh’aa ta’an adda baasuu fi yaada furmaataa dhiyeessuu, Miidhaa naannoo fi hawaasa irra gahee fi gahuu malu xiqqeessun deeggarsii fi hordoffiin itti fufiinsa qabu hojii misooma albuuda irratti akka jiraatu taasisuun Hawaasni keenya misooma Albuuda irraa fayyadamuun jiruu fi jireenya isaa fooyyefachuu bira darbee guddina biyyaa fi naannoo keenyaa keessatti gahee isaa akka bahatu yaadameetti. 
Akkasumas hawaasni dhimma albuuda irratti hubannoo gahaa qabaachuun alseerummaa albuuda irraa gahu waniin ittisuuf yaadameeti. 
Moodeela ka’uumsaa kana irratti kan argaman sekteraalee qindoomina, Bulchitoota godinaaalee 10 fi Itti gaafatamtoota waajjira misooma Albuuda argamanii jiru. 
Ka’umsi dookumentii kanaa Haala qabatamaa naannoo keenyaatti misoomni albuudaa Albuudaalee akka salphaatti humna namaa fi meeshaalee aadaatiin hoomishaman guutummaa guututti hojii dhabeeyyii fi hawaasa naannichaatiin akka gaggeeffaman, Albuudaalee dandeettii maallaqaa,meeshaalee gurguddaa fi ogummaa teeknikaa barbaadan abbaa qabeenyatiin akka gaggeeffaman.
Albuudaalee dandeettii maallaqaa, meeshaalee gurguddaa fi ogummaa teeknikaa barbaadan,guddina dinagdee naannichaatiif shoora guddaa qaban karaa Abbaa qabeenyaa, Mootummaa fi Hawaasa(private public partnership) hirmaachiseen akka gaggeeffaman kallattiin taa’ee haalakanaan hojjetamaa jira.
Daarikteeri Olaanaa Abbaa Taayita Misooma Albuuda OromiyaaObbo Tasfaayee Magarsaa akka ibsanitti ummatni keenya kanaan dura albuuda naannoo isaa keessa baha ture irraa fayyadamaahin ture, innumaa iyyuu sababa albuudaan miidhaan irra gahaa kani ture ta’uu ibsuun rakkoowwan turan furuuf yeroo dhiyoo asitti tarkaanfiiwwan adda addaa fudhachuun, labsii, dambii fi moodelakana qopheessuun fayyadamummaa hawaasa misooma Albuuda irraa mirkanneessuuf hojjetamaajira. 
Fayyadamummaa hawaasa mirkaneessuuf kallatti abbaan qabiyyee lafa isaani irrattiijaaramanii hojjechuu danda’anii fi Interpiraayiziin IMX deeggarsa mootummaa irraa yoo argatanii fedhii abbaa qabeenyaa waliin misooma albuudaa gaggeessuu yoo qabaatan sheerii galanii akka hojjetan moodela qopha’e keessatti ibsamee jira. 
Hojimaatin kana dura ture qaawwa adda addaawwaan qabuuf hawaasnii fi Mootummaan hojii misooma albuudaa irraa haala barbaadamuun fayyadamaa waan hin turreef moodeli kuni barbaachisaa ta’uu isaa ibsanii jiru. 
Gahee Qoricha Aadaa Fayyaa Hunda Galeessaaf.
Qorichi Aadaa Fayyaa Hawaasaa eegsisuu keessatti gaheen inni qabu hedduudha.
Tarii barreeffama kana keessatti gahee inni qabu hunda tarreessinee fixuu dhiisuu dandeenya.
Qorichi aadaa fi ogeeyyiin fayyaa Aadaa, Afrikaa keessatti seenaa dheeraa qabu. 
Akkasumas wal’aansa hawaasaaf kennuu keessatti barbaachisoodha. 
Sababoonni jalqabaa Qoricha Aadaa fayyadamanuuf dhaqqabummaa, baasii maallaqa, sadarkaa barnootaa, bu’a qabeessummaa, fi tajaajila fayyaa ammayyaa argachuu dhabuudha. 
Hawaasni Itoophiyaa qoricha aadaa ittisa dhibee,yaala fi Guddina oguma fayyaa agarsiisa.
Akka fakkeenyaatti,Dhibee fayyaa qaama hawaasaa sadarkaa gargaraa keessa jiruuf,Dhibee Fayyaalessumaa haala naannoo jireenyaa,Kan balaa tasaa ykn dhibee daddarbaa ykn fa’a,Kan Beeyladootaa,Dhibee Fayyaalessummaa Hariiroo Uumaa fi Uumama gidduu ,Fayyaalessummaa Offoltii Jiloota garagaraa,Fayyaalessummaa dandamannaa balaa garagaraa hojii misoomaa keessattii,fi kkf jechuun ni danda’ama.
Qorichi aadaa uummata Oromoo biratti, barmaatilee hawaasaa ta’ee mala aadaatiin biqilootaa fi bineensota irraa dalagamuun rakkoo fayyaa jiruufi jireenya isaanii keessatti mudatuuf kan furmaata kennuuf tajaajiludha.
Hawaasa tokko keessatti qorichi kun kan qophaa’u namootuma hawaasa sana keessa jiraniin ta’ee rakkoo fayyaa ilma namaa ykn beeladaa harkaa fi harkatti furuu kan danda’u akka ta’e dabalee ibseera.
Akka yaada kanaa olitti, qorichi aadaa hawaasa tokko keessatti kan namni waantota qorichisun hojjetamu irratti beekumsa qabuu fi kan beekumsi isaa labata tokkorraa gara labata itti aanutti darbaa dhufee kan namni ittiin fayyudha. 
Qorichi kunis kan tajaajilu hawaasa murtaawaa aadaa walfakkaatu qabu tokko keessatti. 
Qorichi kun saboota adda addaa keessatti maqaa garaagaraatiin waamamaa turus tajaajila walfakkaatu waan kennuuf yaada rimee tokkicha qaba.




Kitaaba kana guutummaatti yookiin hanga ta'e keessaa fayyadamuudhaan, bifa dijitaalii fi akka biraan maxxansuu yoo barbaaddan, heyyema barreessichaa barreeffamaan gaafadhaa.
Kitaabni kun Itoophiyaa keessatti Kuusaa mana kitaabaa biyyooleessaatti, yunivarsiitii finfinnee keessatti dhaabbata qu‟annoo fi qorannootti, akkasumas kongirasii mana kitaabaa Ameerikaatti kan galmaa‟e dha.
Galii Kitaabichaa: Baadiyyaa Itoophiyaa keessatti, misooma mana barnootaaf kan oolu ta‟a.
Iaalchi ida'amuu keessa kiyyatti erga bilchaataa dhufee booda, qooqa kiyya keessaa erga burqee fi wayita ani namoota birootiif qooduu eegalee kaasee sadarkaa amma irra jiru kana kan ga‟e kunoo yaadaa fi ilaalchuma ida‟amuutiini. 
Ilaalchi ida‟amuu akka gabbatu, akka bal‟atuu fi haala waliigaiaatiin jireenya dhuunfaa fi hawaasummaa
hammachuu bifa danda‟uun boca sirrii akka qabaatuuf, yaada isaa fudhachuun,
babal'isuun, qeequu fi gabbisuun kan na deeggaran hiriyoota kiyya, waa‟iloota hojii fi
jaalleewwan qabsoo galateeffachuun barbaada. Akkasumas, kitaaba kana haala kanaan
akka qophaa'u wixinee isaa dubbisuun, gabbisuu fi gulaaluun kanneen
deeggarsa naa taasisan, aanteewwan koo hunda nan galateeffadha.
Waa hubachuu bira yeroo ani hin ga‟inii fi bara ijoollummaa wayita ani waa ifatti hin
hubanne sanatti, wal-utubuu fi walitti dhufeenya irraa haala ol-fagoo ta'een, hidhatni
humnoota uumamaa fi wal-keessa jiraachuun isaanii sammuu koo daa‟imummaa irratti
barreeffame. Barsiiftuun kiyya waa'ee ida‟amuu na barsiifte uumama. Boronqiin ishee
immoo Bashashaa ganda dhaloota
koo; gabatee gurraachi immoo sammuu kiyya daa'imummaati.
Uumamni karaa Bashashaatiin sammuu kiyya daa‟imummaa irratti waa hedduu
barreessiteetti. Bashashaan waan ijaan hin mul‟anne dha.
Uumamaan lalistuu ta‟uun .ishee, biyyoon ishee uumama magariisa ofirratti biqilchee,
bishaan lagaa fi bokkaan samii irraa biyyoo ishee gabbachiisee, bari‟uu eeguudhaan
biiftuun ganamaan baatu, bubbeen baala garaa garaa keessa looyee darbu; wayita
sanatti haalaan hubachuu baadhus, ergaa guddaa bifa danuun uumaa tokko irraa
madduun walduukaa akka bobba‟an ta‟uu isaa dhugaa jiru na keessatti barreessaa turte.
Boodarra guddadhee yeroo ani gaafadhu, dubbisee yoon hubadhu, sagaleen humnoota
uumamaa sun hundi walitti ida‟amuun Jireenya biyya lafaa itti fufsiisuuf wal-faana akka
hiriiranin hubadhe.
Yaadni ida‟amuu waa‟ee jireenyaa yaaduu wayita ani eegale irraa jalqabee na faana
guddate. Wayita ani daa'ima ture innis anuma faana daa‟ima; dargaggoomnan na faana
dargaggoome; ammoo ga'eessa ta‟ee sadarkaa garaa garaatti itti-gaafatamummaa
biyyaa wayita ani fudhadhe na faana bilchaachuun, sadarkaa baay‟ee ol-aanaatti biyya
koo biyya ani tajaajilaa jiruuf yaada ani filadhuuf ta'uu danda'eera.
Yaadni ida‟amuu kan hunda keenyaati. Maddi isaas ta'e burqaawwan itti burquun yaada
kana gabbisan seenaa keenya bara baraa keessa kan turanii fijiran; aadaan biyya
keenya keessa jiru garaa garaa ciniinsifatee kan dhalee fi duudhaalee dhahannaan
onnee uummata keenyaa ittiin caqafame; bira darbees, seera uumaa fi uumamaa
keessaa waan maddeef rakkoowwan keenya bu‟uuraaf furmaataa akka ta'u shakkii hin
qabu.
Yaadni ida‟amuu ana keessatti bilchaatee bifa falaasamaa qabachaa kan dhufe yeroo
garaa garaatti dhaabbilee garaa garaa keessatti ittigaafatamummaan wayita ani
hojjachaa turetti yaadicha duudhaa hoggansaa fl qaama aadaa Iijaarsa dhaabbilee akka
ta'u gochuu ergan danda‟ee booda dha. Keessattuu adeemsa hundeef'fama ejensii
odeeffannoo nageenya biyyaa, akkasumas erga hundeeffamee booda yeroo ani achi
keessa turetti ( bara 1999 hanga 2002tti), yaadni ida‟amuu furtuu duudhaa dhaabbilee
akka ta‟u; haaluma kanaan, dhaabbileen garaa garaa biyya keessaa fi biyya alaa jiranis,
yaaduma ida‟amuu kanaan akka ilaalamuu fi qoratamuu danda‟an hubachuu fi arguu
danda‟eera.
Jiddu-Gala Saayinsii fi Teekinooloojii; akkasumas, Ministeera Saayinsii fi Teekinooloojii
keessa wayita ani turetti ida‟amuun duudhaa furtuu
dhaabbatichaa, yaada furtuu aadaa fi qunnamtii dhaabbilee ta‟ee akka mul‟atu gochuu
danda‟eera. Turtii kiyya dhaabbilee kanneen keessa turetti, yaadichi gamtaa fi abdii
uumuudhaan, hojjattoonni dhaabbatichaa kaka‟umsa guddaadhaan halkanii fi guyyaa
akka hojjatanii fi miira jaalala biyyaatiin gahee mataa isaanii akka gumaachan gochuu
danda‟uu isaa qabatamaadhaan arguu danda'eera.
Ijoollummaa kiyya irraa eegalee, mana barumsaa fi bu‟aa-ba'ii jireenyaa irraa
beekumsaa fi dandeettii ani argadheen, wanti guddaa ani hubadhe yoo jiraate, humnaa
fi anniisaa ida'amuutiin rakkoon jireenya hin furamne, riqichi qormaataa hin ce‟amne,
rakkoon hamaa danqaa namatti ta‟u akka hin dadhabamne ta‟uu isaati. Jireenya kiyya
keessatti kan ani argee fi hubadheen alatti, seenaa milkaa‟ina biyya keenyaa waggoota
hedduu Iakkoofsise keessatti shoorri yaada ida‟amuu olaanaa akka ta‟e hubachuun
ulfaataa hin ta‟u. Seenaa keenya keessatti carraawwan nuti ittiin milkoofne hunduu
kallattiin yookiin al-kallattiin bu'aa milkaa‟ina ida‟amuuti.
Biyyoonni Awurooppaa muraasni imaammata babal‟ifannaa gita-bittaatiin
geggeeffamanii, biyyoota qaqqaban yookiin ga'an hunda yeroo gabaabaa keessatti
qirchachuun harka ofii keessa yeroo galfatan, nuti ammoo humna weeraraa XaaIiyaanii
saffisaan gombisuu kan dandeenye sababa ida‟amneefi dha. Waa‟ee humnaa fi anniisaa
ida‟amuu gaarreen Adiwa caalaa ragaa kan ta‟u hin jiru.
Umurii daa‟imummaa kootiin waggoottan raayyaa ittisa biyyaa keessa loltummaadhaan
hojjachaa turetti carraa bakkeewwan biyya keenyaa hunda naanna‟ee daaw‟achuu fi
carraa uummata irraa fagaatanii jiraachuu argadheen ture. Barmaatiilee garaa garaa,
duudhaalee,
sirnoota, aadaalee fi haala jiruu fi jireenya uummatichaa daaw‟adheera. Eenyummaan
dhugaa dhala namaa ennaa ilaalamu dirree waraanaatti waraanni wayita geggeeffamu
taateewwan na mudatan muraasa keessatti eenyummaa Itoophiyummaa daaw‟achuu
danda‟eera. Itoophiyaanonni waI-danda‟uun, jaalalaan, ollummaan qofa osoo hin taane
eenyummaa obbolummaa isaaniitiin akka gargar hin baanetti walitti hidhamanii kan
uumaman, akka gargar hin baanetti kan waljaal‟atanii fi kan wal-makani dha.
Faallaa aadaa ida'amuu gaarii qabnuutiin ala, jibbaan, haaloodhaan; akkasumas,
sababa shaakala xaxanii waI-kuffisuu keenyaatiin addunyaa gubbaatti biyya keenya
fakkeenya hiyyummaa fi duubatti-hafummaa taasifnee jirra. Dacheen ishee dirree
waraanaa fi dhiigaa, uummanni ishees fakkeenya godaantotaa akka ta‟an taasifneerra.
Wal-tumsuu dhabuun, wal-deeggaruu dhabuun; akkasumas, wal-jaalachuu dhabuun
eenyummaa keenya salphinaaf; biyya keenya maraammartoo uraa lilmoo keessaa hin
baanee fi jeequmsa hamaa keessa galchinee jirra. Karaan baay‟ee rakkisaan kun afaan
bool'aa irra ga‟uu isaatiin osoo hin furamin, dhidhima rakkoo keessaa ba‟uu hin
dandeenye keessa osoo nu hin galchin asumatti dhaabbachuu qaba. Kana gochuufis
yeroon isaa ammuma.
Sababuma kanaaf ture ida‟amuun yaada yeroon barbaadu kan ta'ee argameef. Jechi
ida‟amuujedhu hiikkaa kallattiin itti kennamu qofa osoo hin taane dhimmoota siyaasaa fi
hawaas-diinagdee biyya keenyaa keessatti rakkoowwan nu mudatan keessa darbinee
jijjiirama barbaadamu fiduuf ida'amuu akka golgaa yaada furmaataatti fudhachuudhaan,
filannoo furmaataa garaa garaa ani keessatti
hammachiisee ilaalu dha.
Armaan olitti akkuman eeretti, maddi yaada ida'amuu uumamaa fi duudhaalee uummata
keenyaa yoo ta'an halli ittiin dagaagu danda'an immoo hojiiwwan qorannoo,
barreeffamoota garaa garaa wal-tajjiiwwan garaa garaa irratti marii hoggansa
dhaabaatiif qopheesse,
mudannoowwan tibba sanatti mudachaa turan ilaalchisee hubannoo fi murtoo
mootummaatiif ni fayyada jechuun sanada garaa garaan ennaa sana dhiyeesse, yeroo
garaa garaatti hojjattoonnii fi hoggantootni mootummaa garaa garaa; akkasumas,
barreeffamoota leenjii barsiisotaa
fi bulchiinsa dhaabbilee barnootaa olaanaatiif dhiyeesse dha.
Haalli qabatamaa biyya keenyaa ammaan kana jiruu fi akeeka galma isaa akeekuu
akkuma qabu yaada ida‟amuu kana yaada furtuu rakkoo biyya keenyaa taasisee yeroon
dhiyeessu yaadichi muuxannoo hojii fi seenaa jireenya dhuunfaa kiyyaan hidhata
qabaachuu bira darbee aadaa fi haala jireenya uummata keenyaa; akkasumas, uumama
dhala namaa keessatti iddoo guddaa qabatee akka adeemu amanuudhaani. Yaadichi
bu'uura hawaasummaa fi qor-qalbii uummataa irratti hundaa‟uun isaa kan hubatame
waan ta‟eef furtuu rakkoo keenyaa akka ta'u shakkii hin qabu.
Yaada kana barreessuuf wayita ani ka'us, waa hunda bakka tokkotti, fuula murtaa‟e
irratti barreessee nan xumura jechuun yaadee miti. Kitaabni kun isa jalqabaati malee isa
dhumaa miti; ka'umsa maleeisa goolabaa akka hin taane akka hubatamun barbaada.
Tibba dhuma Sirna Moototaa (Zawudaawwii Agazaz, mootii
Tafarii yeroo gara aangootti dhufanii booda), ejjannoon Itoophiyaan akka biyyaatti
hordoftu ilaalchaa fi sirna biyyoota Awurrooppaatiin bocame ture. Waa hunda akka
biyyoota Dhihaa gochuuf yeroo itti socho‟an, rakkoowwan keenya furuuf tooftaa warra
Dhihaa wayita itti hordofne, imaammata barnootaa fi dhimmoota biroo, dhugeeffannoo
diinagdee fi siyaasaatiin wal-qabatan gara kan warra Awurooppaatti akka dhundhulu
tibba harka keenya isaanitti kennanne ture. Warraaqsaan booda adeemsi kunis ni
jijjirame. Fuula keenya Ameerikaa fi Ingilizii irraa gara Gamtaa Sooviyeetii fi Chaayinaa,
biyyoota Lixa Awurooppaa fi Ameerikaa Kaabaa irraa gara Baha Awurooppaa fi Baha
Fagoo Eeshiyaatti naannessine.
Yeroo sanarraa eegalee amma har‟atti darbee darbee gara biyyoota dhidhimaatti fuula
naannessina ta'a malee yaad-qalbiin keenya guutummaan kan irra boqote addunyaa
gara Bahaa Iirratti. Ta‟us garuu, kan duraa caalaa wanti haaraan hin uumamne. Hanga
gara alaa ilaalle gara keessa keenyaatti waan hin ilaalleef, rakkoo biyya keenyaatiif
furmaata beekumsa duudhaa keenyaatiin waan hin barbaanneef rakkoowwan keenya
bifa isaanii jijijjiirratan malee hin badne.
Dhugeeffannoos ta‟ee yaadni biraa kamiyyuu bu‟a-qabeessa kan ta'u: amala, aadaa,
tooftaa, haala jiruu fi jireenyaa, ilaalcha, fi kkf hawaasa keessaa kan waraabamee fi
bu‟uura hawaasummaa fi qor-qalbii
UUmmataa osoo gadi hin lakkifne kan bocame ta‟uu isaati. Kanajechuun garuu, warra
Dhihaas ta'ee warra Bahaa irraa wanti barannu hinjiru jechuu osoo hin taane akka
machaa‟aa bantuu manaa dukkana keessatti gatee bakka ifni jiru barbaaduu qormaata
keessoo keenyatti nu mudataniif bu‟uura hawaasummaa fi qor-qalbii keenya gadi
dhiifnee furmaata barbaaduuf ala ala ilaaluun nu ga'uu qaba.
Biyyi keenya rakkoowwan bara baraaf ishee mudachaa turaniif furmaata kan argattu
ilaalcha ergifannaa osoo hin sakatta'inii fi hin xiinxalin qaarminee biyya alaatii ofitti
fudhanne caalaa duudhaalee gaggaarii biyya keenyaa asumatti bara baraaf
kuufamaniijiran akka ta‟e hubachuu qabna.
Dhugaadha, beekumsas ta‟ee muuxannoowwan alaa argannu duudhaa fi beekumsa
aadaa qabnuun waI-simsiifnee akka nuuf mijatutti mijeessinee itti fayyadamuun nuuf
haaraa miti.
Dhimmoota siyaasaa fi hawaas-diinagdee irrattis tooftaalee fi ilaalcha alaa argannu boca
biyyoolessaa akka qabaatanii fi dhugaa qabatamaa biyya keenyaatiin akka waI-simatan
gochuudhaan fudhachuun keenya akkuma jirutti ta‟ee adda-dureedhaan ”rakkoo biyyi
qabduuf furmaata biyyi qabdu” yaadajedhuun adeemuu jalqabuu akka qabnu tasumallee
dagatamuu hinqabu.
Gama kanaan, ida‟amuun duudhaa qabnu bu‟uura godhannee rakkoowwan keenyaaf
akkamitti furmaata arganna gaaffii jedhuuf deebii kennuuf yaada dhiyaate dha. Kitaabni
kun dubbii gara fakkaatutti qoqqoodee deebii kennuuf kutaawwan afuritti kan
qoqqooddaman boqonnaawwan kudhaja‟a qaba.
Kutaan jalqabaa dhimmoota ida‟amuuf ka‟umsa ta‟anii fi yaada bu'uuraa ida‟amuu kan
itti dhiyaatani dha. Ida'amuu bu'uura irraa hubachuuf fedhii fi dandeettii bu‟uuraa dhalli
namaa uumamaan qabu ni sakatta'a. Itti aanuun, fedhii dhala namaa guutuuf yaadota
siyaasaa fi diinagdee furmaata akeekan ciminaa fi hanqinoota isaanii ilaaluun qabiyyee fi
bu‟aawwan biyya keenyaaf qaban ni sakatta‟a. Dhumarrattis yaad-rimee bu'uura
ida'amuu ni ifoomsa. Uumama dhala namaa fi falaasama siyaasaan dhugeeffannoo fi
deebii kanaan dura dhiyaatan jidduu uraa jiru yaadni ida‟amuu akkamitti guutuu akka
yaade golgaa yaadaa ka'umsa ta'an ni dhiyeessa. Akkasumas, ida'amuuf dhimmoota
gufuu ta'an ni xiinxala.
Kutaa Iammataa keessatti, qabiyyeen siyaasaa kan itti dhiyaate dha. Yaadni ida'amuu
waa‟ee rakkoo siyaasaa biyyattii guddicha furuu barbaade mootummaa biyyi sirnaan hin
ijaaramne keessatti dimookiraasii ijaaruu fi lafa qabsiisuun qormaata biyyattii dura
dhaabbachuu danda‟u keessa darbuun, Itoophiyaa dimookiraatoftuu cimtuu
dhugoomsuuf akkamitti danda‟ama kan jedhu dha. Kutaa kana keessatti mootummaa
cimaa fi biyya dimokiraatoftuu ijaaruuf qormaata nu mudatanii fi qormaata kanneen
keessa darbuuf dhimmoota wayita itti aanu maal gochuu akka qabnu nu akeekan golgaa
ida‟amuu keessatti ilaalamu.
Kutaa sadaffaan yaadni ida‟amuu diinagdee kan keessatti dhiyaate dha. Kutaan kun
rakkoowwan diinagdee ta‟an bal'inaan sakatta'uudhaan sababoota cabiinsa bu'uura
diinagee ni ibsa. Ga‟umsa misoomuu Itoophiyaan qabdu sakatta'uun rakkoo diinagdeen
biyyattii keessa jiru keessaa baasuu fi jijjiirama barbaadamu fiduuf maal gochuutu
barbaachisa kan jedhu ni akeeka.
Kutaa afuraffaa fi isa dhumaa keessatti yaadni ida'amuu quunnamtii biyya alaa kan itti
dhiyaate dha. Haalota idil-addunyaa, ardii fi biyyoota naannawaa sakatta'uudhaan
faayidaa biyya keenyaaf qaban ni xiinxala. Kanumaan wal-qabatees biyyi keenya gama
qunnamtii fi dippilomaasii biyya alaatiin falaasamni hordofuu qabduu fi fuula-duraaf
dhimmoota itti xiyyeeffachuu qabdu ni ifoomsa.
Kitaabichi kaayyoo akkaadaamii caalaa kaayyoo siyaasaatiif waan barreeffameef haaldhiyeenya akkaadaamii kan hordofee miti. Kitaabicha keessatti ida'amuu sammuu
keessa naanneffachuun bilcheessuuf akka mijatutti, kitaabotaa fi barreeffamoota
barreessitoonni garaa garaa barreessan itti fayyadameera. Kanaafuu, kitaabolee wabii
akkaataa haaI-dhiyeenya akkaadaamii hordofeen dhiyeessuun dirqama waan hin
taaneef; akkasumas, hir‟inni yeroo haala kana waan daangessuuf galteewwan kitaabaa
fi barreeffamoota mul‟achuu qaban jajjaboon dhuma kitaabichaatti dhiyaataniiru.
Kitaabicha keessatti hanga danda‟ametti jechoonni akka hiika biyyaalessaa qabaatan
gochuuf yaalameera. Adeemsa kana keessatti hiikni jechootaa hiika dogoggoraa akka
hin qabaanne of-eeggannoo gochuuf jecha jechoonni bakkuma itti eeramanitti hiika
isaanii ifoomsuun yaalameera. Barreeffamicha keessattijechoonni hin ifoomne yookiin
irra-dibaadhaan kan bira darbaman immoo hiikni jibsoo dhuma
kitaabichaatti itti kennameera.

. BOQONNAA TOKKO .
Fedhii fi Dandeettii
Ida'amuu Uumamaan Qabnu

Yaada dhala namaa fayyadu kam irrati iyyuu irra-deddeebiin yaaduu keenyaan dura,
waa'ee uumama dhala namaa yaaduun barbaachisaa dha. Uumama dhala namaa
beekuun gama tokkoon waan isa barbaachisu (fedhii) fi waan inni barbaadu (hawwii)
beeknee galmaan ga‟uuf, gama biraatiin immoo, dandeettii isaa hubatee dandeettii qabu
kana guutumaan guutuutti akka itti fayyadamu
haalota isa dandeessisan hubachuuf nama fayyada. Kanaaf, utuu yaada bu‟uura
ida‟amutti hin seenin dura, waa‟ee fedhii fi dandeettii dhalli namaa uumaa uumamaan
qabu xiinxalla.

1.1. Fedhii Dhalli Namaa Uumamaan Qabu
Feedhiin dhala namaa irra caalaan amala idil-addunyaa kan qabu yommuu ta‟u, hawwiin
dhala namaa garuu haalajireenya isaa waliin bifa wal-madaalaa ta‟een garaagarummaa
qaba. Daa‟imman Afriikaa hedduun waan dhandhamanii fi nyaatanii mar‟imaanitti isaan
cobu kan eeggatan, waan fedhiin soorachuu isaanii hin guutamneefi dha. Ilmaan
hiyyeessaa Afriikaa ta‟uun isaanii iyya mar'imaan isaanii gab hin jechisiisu. Beelli ”ijaan
wanta nyaatamu hin qabneef adabadhee gadtaa'uun qaba.” dhimma jedhamu miti. Beelli
isaan hin raffisu. Wanta dhandhaman dhabuun, akka ashaangulliitii karaarratti hawwan
sana dhabuu miti. Nama ta'uu keenyaan fedhiiwwan miirota keenyaa hanqachuun
yookiin hir'achuun keessa keenyaa nutti watwaatu. Hanqinoota kana ifatti beekuus
beekuu dhiisuus ni dandeenya. Haa ta'u malee, hanqinoota kana guutuuf dhama‟uun
keenya kan hin oolle.
Fedhiiwwan dhala namaa kan hoogganu, dhiibbaa fi sodaa jiraachuu ofii
mirkaneeffachuurraa madde dha. Fedhii jiraachuu ofii mirkaneeffachuu "fedhii kallattii" fi
"fedhii al-kallattii"jechuun kutaalee bu‟uuraa Iamatti qoodnee ilaaluu ni dandeenya.
”Fedhiin kallattii" fedhii jiraachuu keenya karaa ifaafii dhihoo ta‟een balaaf saaxilu irraa of
baraaruuti. Kanajechuunis, dhalli namaa jiraachuu isaanii kallattiidhaan wantoonni
qoran, kanneen akka ajjeechaa, waraana, beelaa fi deega yookiin fedhii miidhaa bifa
kamiinuu irratti taasifamu irraa of-baraaruu fi lubbuun turuu dha. Fedhiin kun fedhii
sadarkaa dhuunfaattis ta‟e sadarkaa hawaasaattis jiru dha. Akka dhuunfaatti, namootni
miidhaa of-irraa ittisanii lubbuun turuu ni fedhu.
Haaluma wal-fakkaatuun, akka hawaasaattis, lammiileen ofii fi biyyasaanii haleellaa fi
weerara biyya alaarraa baraaruun jireenya isaanii itti fufsiisuu ni fedhu. Ofii fi biyyaa
isaanii irraa haleellaa biyya alaa ittisuu yommuu jennu, fedhiin lammilee akka nama
dhuunfaa tokkootti balaa irraa of-baraaruun dhimmoota biyyoolessaa irrattis ni mudata
jechuu keenya malee, namoota jaalala biyyaaf du‟an jechuu keenya miti. Sababni isaas,
jaalala biyyaatiif du'uun fedhii jiraachuu kallatii caalaa eenyummaa fi kabaja garee wajiiin
kan wal-qabatu dha. Sadarkaa nama dhuunfaa tokkoottis.
Haa ta'uu sadarkaa hawaasaatti fedhii jiraachuu guutuuf; jechuunis, waraanaan,
ajjeechaa fi kkf balaa jiraachuu lammiilee irratti aggaamamu ittisuuf biyyoonni
dhaabbilee kanneen akka poolisii, raayyaa ittisaa, nageenyaa fi kkf hundeessu.
Lammiileenis otoo meeshaalee waraanaa hidhatanii ba‟uun isaan hin barbaachisne.
balaa biyya keessaas ta‟ee biyyoota alaa irraa isaan irra ga‟uu danda'u irraa karaa
dhaabbilee kanaatiin eegamu. Mootummaanis haleellaa lammiilee irra qaqqabuu
danda‟u ittisuun fedhii jiraachuu isaanii guuta jechuu dha.
Gama biraatiin, fedhiin jiraachuu dhala namaa balaa ifaa fi dhiyootti mul'atu irraa ittisuu
qofa otoo hin taane, balaa karaa al-kallattiitiin isaan mudachuu danda'u irraayis eeguu
dabalata. Fedhii al-kallattii kana fedhii qaamaa yookiin foonii, fedhii maqaa gaarii
horachuu (fedhii ulflnaa) fi fedhii bilisummaa jechuun kutaalee sadiitti qoodnee ilaaluu ni
dandeenya.
”Fedhiiwwan qaamaa” yookiin ”fedhiwwan foonii" fedhiiwwan bineensota faana
qooddannu yoo ta'an, kanneen akka soorachuu: dhuguu, qulqullaa‟uu yookiin bobba'uu,
bultii horachuu, bakka jireenyaa tolfachuu, dhibee irraa eegamuu fi kkf kan ibsamu dha.
Biyyoonni fedhiiwwan kanaaf deebii kan kennan karaa dhaabbilee
eegumsa diinagdee fi hawaasummaa isaaniitiini. Qonnaa fi wabii
nyaataa, fayyaa, barumsa, bishaanii fi sagantaaleen kana faffakkaatan
kan diriirfaman, fedhiiwwan qaamaa Iammileetiif deebii kennuuf
jedhamaniiti. Hanqinni guutamuu fedhiiwwan kanaa Iammiilee irraan dararama ol-aanaa
fi gaaga'ama guddaa geessisuurra darbuun, du'aaf kan isaan saaxilu dha. Fedhiin
qaamaa yookiin foonii guutamuu dhabuu isaa irraan kan ka‟e nageenyi diinagdee fi
hawaasummaa lammiilee balaarra waan bu‟uuf, haalli namoonni beelaan, dhibeen,
rakkoolee nam-tolchee fi uumamaa garaa garaatiin harca'an ni uumama. Kunis karaa alkallattii ta‟een jiraachuu namootaa balaarra buusa.
”Fedhii maqaa gaarii yookiin ulfina horachuu" kan jennu namoonni maqaan isaanii waan
gaariitiin akka kaafamu fedhii isaan mul'isan jechuudha; fedhii ulfina barbaaduu fi gatii
ofiif kennuuti. Fedhiin kun baay'ee wal-xaxaa fi fedhiiwwan biroo faana walitti hidhannoo
cimaa qabaachuu isaa irraa kan ka'e yeroo baay'ee ifatti adda baafamee kan deebiin
kennamuuf miti. Dhalli namaa uumama hunda keessaa
uumama seenaa qabu ta‟uun isaa ifa dha. Uumama keessaas fedhii
seenaa hojjechuu kan qabu dhala namaa qofa dha. Kanaafuu,
hojiiwwaan hojjetu hunda keesaatti "maqaan isaa akka yaadatamu"
ni barbaada. Wayita lubbuun jiru, ofii isaatii mormatee fi dubbatee
eenyummaa ofii kabachiifata. Erga addunyaa kana irraa du'aan boqotee booda garuu
kana raawwachuu hin danda'u. Hojiiwwan isaatu bakka isaa bu'ee isaaf dubbata.
Duraanuu maqaasaa waan gaariin kaasisuu kan barbaadeef du'a isaa booda maqaan
isaa waan gaariin akka yaadatamuu fi dha. Bakka inni hin jirretti akka isaaf mormuu fi
dha. "Duuti hin oolu, maqaan hin awwaalamu" mammaaksijedhu kun fedhii keenya isa
kana kan agarsiisu dha.
Fedhiin maqaa gaarii horachuu, fedhii of birattis haa ta‟uu namoota kaan biratti iddoo
gaarii qabaachuu fi kabajamuuti. Dhalli namaa gatiin inni ofiif kennu gatii fi kabaja
namoonni biroo kennaniif irratti kan bu‟uureffamu ta‟uyyuu, tilmaamni namoonni biraa
kennaniif kun karaan isaan ittiin hiikanis, haalaan murteessaa dha.
Kunis sadarkaa nama dhuunfaa tokkoo fi hawaasaatti waan mul‟atu dha. Namni tokko
gatiin yookiin bakki inni ofiif kennu ilaalcha hiriyoonnii fi ollaan isaa isaaf qaban irraa kan
maddu ta'uyyuu, namni kun haalli inni ittiin of ilaalu haala inni itti namoota biraa ilaalu
irratti murtaa‟a. Sadarkaa hawaasaattis, hawaasni tokko gatiin inni ofiif kennu gatii
yookiin bakka hawaasni biroo isaaf kennuu fi akkataa hawaasichi itti hiiku irratti kan
hundaa'e dha. Gaaffii maqaa jechuun gaaffii walqixxummaa jechuu dha. Gaaffiin walqixxummaa akka xiqqeeffamee hin ilaalamneef, kanneen birootiin wal-bira qabamee
yommuu ilaalamus gatii yookiin bakka gad-aanaa akka hin arganneef, akkasumas olaanee mul‟achuuf carraaqqii godhamu dha.

Gaaffiiwwan eenyummaa qaama fedhii maqaati; fedhii maqaa ol-kaafachuuti. Fedhii
maqaa keessa gaaffiin wal-qixxummaa jiraatuyyuu, fedhiin kun wal-qixxummaa
mirkaneessuun qofa deebi‟uu dhiisuu danda'a. Fedhiin dhala namaa hawwii otoo walirraa hin kutiin maqaa ol-kaasanii leellisuudhaan kan qabame waan ta‟eef fedhiin
kabajaa wal' qixxummaa qofaan hin dhaabbatu. Namoonni ol-aanaa ta'anii mul'achuuf,
foon isaanii du'ullee faara fedhii maqaan isaanii akka waamamu barbaaduu ni mul'isu.
Gosti fedhii inni sadaffaan, ”fedhii bilisummaa" dha. Durii kaasee hanga har'aatti, dhalli
namaa micciirraa fi hidhaa nama biroo irraa bilisoomuuf Wareegama hedduu kaffalaa
ture. Bilisummaan filannoowwan jireenya
keenya keessatti nu quunnaman mara irrati ofiin murtee dabarfachuudha.Fedhiin
bilisummaan jiraachu dhala namaa waliin walitti hidhata guddaa kan qabuu fi amaluma
dhalanamaati. Namoonii du'a gidduu hulluuqaa dhaaddannoo kan dhageessisanif
bilisummaan isaan dirqisiiseetu. Ija ida'amuu akka qaban hubachuun ni danda'ama.
Gama tokkoon, fedhiiwwan tokkoon tokkoon isaanii kan walitti ida'amanii fi fedhiiwwan
ida'amoo yommuu ta'an, gama biraatiin immo gidduu isaanii wal-faalleessuun waan
jiruuf, namoonii fedhiiwwan kana qofaa qofatti otoo hin taane ida'amuun qofa milkeessuu
danda'u. fedhiiwwan hundi isaanii kan walitti hidhamani dha yommuu jennu, fedhiin inni
tokko isa biraa fakkaata jechuu keenya dha. Fakkeenyaaf, fedhii jirachuu yommuu
jennu, fedhii haleellaawwan kallattiin qaama biraa irraa nu qaqqabuu danda'u irraa
eegamuu jechuu dha. Kunis karaa biraa yommuu ilaalamu bilisummaa jechuu dha.
Fedhiin bilisummaa keenya hir'achuurratti aggaamame dha.
Hidhamuu keenyaan bilisummaa dhabne yommuu jennu, qaama keenyarratti namni
biraa ajajaa jira jechuu dha. Kanaafuu, fedhiin jiraachuu kallattii qaama fedhii
bilisummaati jechuu ni dandeenya. Haa ta'u malee, hidhaa irraa hiikamuun qofaa isaatii
bilisummaa malee wal-qixxummaa hin mirkaneesuu. Wal-qixxummaan hacuuccaa
namicha nu hidherraa bilisoomuu qofa otoo hin taane, namticha nu hidhe sana cinaa
dhaabachuu fi wal-qixxee dorgomuu dabalata. Gama biraatiin immoo, fedhiiwwan
gidduu wal-faalleessuun ni jira. Fedhii jiraachuu yommuu guunnu, fedhii bilisummaa
hir'isuu nidandeenya. Fakkeenyaaf, lammiillee haleellaa irraa ittisuf jecha,lammiilee irratti
to‟anoo cimaa taasisna. Bilisummaa lammillee eeguufjecha yoo tarkaanfii fudhachuu
dhiisnemmoo, namni heeraa fi seera cabsuun haleellaa lammiilee irratti raawwachuu fi
jiraachuu Isaanii irraan balaa geessisuu danda‟a. Gama biraatiin, wal-qixxummaa
lammilee eegsisuu yommuu jennu, fedhii namootaa bilisummaan jiraachuu fi hojjeechuu
isaanii irratti qoqqobbii gochuun keenya waan hin oolle dha.
Lammiilee wal-qixa taasisuudhaaf abbaa humnaa to‟achuu fi hunduu anaaf warra jedhan
tiksuun ni jalqabama.
Qabeenyaa fi dalaga namootaa irratti daangaan ni kaa‟ama. Ol-aantummaa siyaasaa
akka hin qabanneefis qoqqobbiin irratti godhama. Kunis bilisummaa namootaa ni hir‟isa.
Bilisummaa isaanii haa kabajnuf jechaa, akka feetan jennee yoo gadi lakkisne immoo,
abbootjin irree namoota humna hin qabne miciriqsuun, qabeenyaan, siyaasaan, aadaa fi
wantoota kana fakkataniin ol-aantummaa goonfatu. Kunis, wal-qixxummaa hir‟isa.
Kanaafuu, fedhiiwwan kanneen gidduu walitti hidhamiinsaa fi tokkummaa akkasumas,
wal-faalleessuu gidduu isaanii jiru yoo iaalle, fedhiiwwan kanneen guutuun kan
danda‟amu, namootni yommuu ida‟aman ta‟uusaa hubachuu dandeenya. Bilisummaan
isa tokkoo wal- qixxummaa isa biraa irratti dhiibbaa kan uumu yoo ta‟e, isa tokko
haleellaa irraa yommuu eegnu, bilisummaa isa tokkoo yoo tuqne, hireen nama tokkoo
hiree isa biraa waliin kan wal-qabate waan ta‟eef fedhiiwwan keenya guuttachuuf
furmaata guddaa kan ta‟u ida‟amuu dha.
Haaluma wal-fakkaatuun fedhiiwwan keenya mataan isaanii amala ida‟amuu waan
qabaniif‎, inni tokko isa biraa malee qofaa isaa dhaabbachuun jiraachuu keenya nuuf
mirkaneessuu hin danda‟u. Kanaafuu, jiraachuun keenya kan nuu mirkanaa‟u,
fedhiiwwan hunda idaanee yommuu ilaallu dha malee, yommuu fedhii isa tokko
yaadannee isa biraa irraanfannu daandii dheeraa deemuu hin dandeenyu. Seenaan
yeroo dheeraa biyya keenyaa balaa waraanaa irraa of-eegdee jiraachuu ishee irratti kan
xiyyeeffate dha. Biyyattiin yeroo haara galfii argatte keessa hambaalee qaroominaa
har‟a ittiin boonnu kaa‟uudhaaf yaalteetti. Haa ta‟u malee, irra caalaa tumsa biyya balaa
irraa eeguuf taasifamurratti xiyyeeffachuu keenyaan, qaroomina irraa baay‟ee
fagaannee turre. Jaiqabbil seenaa aammayyaa keessatti kaka‟umsi
mmayyummaaf mul‟isnes fedhii jiraachuu kallattii kana guutuurratti kan
xiyyeeffatee fi ammayyummaa meeshaalee waraanaa irratti kan bu‟uureffame malee
fedhiiwwan biroo guutuuf kaka‟umsi ture haala
ga‟aa ta‟een hin mul‟anne. Gaaffiin inni guddaan garuu, “haleellaa of-irraa ittisuun qofti
wabii jiraachuu namaa ni eegsisaa?” gaaffii jedhu dha. Biyya keenyatti lakkoofsa
namoota qawween dhumanirra, lakkoofsi namoota beelaa fi dhibeen dhumanii yommuu
wal-bira qabamu akka samii fi lafaatti kan wal-irraa fagaate dha. Kanaafuu, balaan
jiraachuu dhala namaarra qaqqabu afaan qawwee irraa qofa kan dhufu miti.
Yommuu qoonqootti hir‟atus balaan jiraachuu irra ga‟uu danda‟a. Dhugaan turree
hubanne tokko kanuma. Haa ta‟u malee, fedhiiwwan qaamaa hubannee
fedhiiwwan keenya guutuuf yommuu sosochoonu rakkoon ammas nu mudate fedhiin
qaamaa fedhii maqaa gaarii fi fedhii bilisummaa dursa jennee yaaduu keenya dha.
“Hawaasni haalaan hin sooranne fedhii kan biraa qabaachuu hin danda‟u” jedhanhii
yaaduun yookiin “qoonqootu dursa” yaadnijedhu, yaaddoo beelli nutti uumerraa yaada
dhalate dha.“Namni fedhii fooni isaa guuttannaan wanti biraa Suuta jedhamee
qaqqabama” mammaksi jedhu sun nama akka bineensaatti Ilaaluu irraa qofa kan madde
dha. Namni garuu nama kan ta‟e fedhiiwwan qaamaatiiin qofa miti. Maqaasaa fi
bilisummaa isaaf kan quuqamuu fi kan du‟u waan ta‟eefi dha. Makmaaksi, “maqaan
hanga badu buddeenni haa badu‟‟ kan jedhamu sababa malee hin makmaakamne.
Dhalli namaa fedhiin maqaa fi bilisummaa isaa fedhii guddaa hanga dabarsanii du‟aaf
of-kennuutti kan isa geessisu dha. Fedhiin maqaa gaari horachuu keenya yoo hir‟atee fi
tilaamni yookn bakki ofiif kenniu yoo sigigaate nyaataaf haa hafuutii jiraachuufuu fedhii
hin horannu. Namoonni hedduunis kan of ajjeesanis haa ta‟uu namoota biraa wajjin waldhabbii keessa galuun kan du‟an fedhil maqaa gaarii horachuu kana guutuuf jedhaniiti.
Akka falaasama ida‟amuutti,fedhiiwwan martinuu akka barbaachisummaa isaanhitti dursi
isaaniif
kennama malee haala dhaabbataa ta‟een sadarkaa kennuun dogoggora
dha jedhamee amanama. Fedhii isa tokko fuula dhowwatanii isa biraa keessumeessuun
rakkoo jiraachuu keenya hin hiiku. Duraan dursanii haleellaa biyya irraatti aggaamamu
ittisuus haa ta‟uu, hokkora biyya keessatti uumamu qoachuudhaaf fedhüwwan al-kallattii
guutuudhaan hawaasa cimaa ijaaruun barbaachisaa dha. Erga hokkorrii fi waraanni
uumameen booda yookiin otoo uumamaa jiruu dhaabsisuu fi dhaamsuuf ijibbaachuurra
duraan dursinee fedhiiwwan gara hokkoraatti nu galchuun jiraachuu keenya balaaf
saaxilan qolachuu barbaachisaa dha. Fedhiiwwan dhala namaa marti isaanii fedhiiwwan
murteessoo haalli saanii ilaalamee wal-qixxumaan kessummaa‟uu qabani dha.
Namootni nama ta‟uu isaaniitiin fedhiiwwan isaan qaban guutuufii otoo qabnuu,
fedhiiwwan bineensota faana qooddannu qofa guutuudhaf ijibaachuun bu‟uuruma isaa
irraa ilaalcha namoota binneensotaan qixxeessinee ilaaluu irraa kan madde dha.
Namoonni uumaawwan fedhiiwwan bineensotarraa adda ta‟e qaban ta‟uu isaanii irraa
kan ka‟e fedhiiwwan dhala namaa kan ilaallu uumamasaanii wal-xaxaa ta‟e kana wallin
wal-bira qabuudhaani. Fakkeenyaaf, aadaan namni yommuu wanta tokko nuuf godhuuf
jedhu wanta sana otuma feenuu „hin barbaadu‟jechuu keenyaa maal mul‟isa? Mana
namaa dhaqnee beelofneetumallee nyaadhaa yommuu jedhamnu maaliif didna? Otoo
fedhanii wanta tokko diduun, bu‟aa walitti bu‟iinsa fedhii qaamaa yookiin foonii fi fedhii
maqaa yookiin ulfinaa gidduutti uumamurra argamu dha. Fedhiin qaamaa yookiin foonii
otoo fedhii maqaa dursa ta‟ee otuma beelofnuu nyaadhaa jedhamnee otoo hin nyaatiin
dhiisnee hin baanu turre. Kanaafuu, otoo wanta tokko fedhanii hin fedhu jechuun
sadarkaan fedhiin qaamaa fi fedhiin maqaa nama tokko keessatti qaban duraa duubaan
akka hin teenyee fi fedhiiwwan lamaanuu dhala namaa muddanii akka qaban kan
mul‟isu dha. Itoophiyaan seenaa ishee keessatti, gaaffii maqaa fi bilisummaa qajeeltoon
osoo hin deebisin haftee, fedhiin ukkaamfame akka abidda dibameetti keessa
keessasaa qaqqabachaa dhumarratti dhohee qaanqeen isaa yommuu ishee nyaachuûf
jedhu haala ajaa‟ibsiisaa hedduutiin irraa hafteetti.
Abiddi kun irra-deddeebi‟uun boba‟ee biyyattiin maraammartoo sodaa jiraachuu wal-irraa
hin cinne keessa akka galtu kan ishee taasise daandii fedhiiwwan ukkaamsuuti. Fedhii
kamiifiyyuu daandiin ittiin keessummaa‟u otoo diriirfamuu qabuu fedhicha yoo
ukkaamsine akka abidda dibameetti riphee keessa keessaan qabachaa biyyattii akka
nyaatu beekuu qabna. Fedhiin dhala namaa marti isaa fedhii jiraachuu waan ta‟eef
fedhiiwwan kanaaf deebii Kennuu dhiisuun jiraachuu dhala namaa yookiin hawaasaa
irratti akka qoosuutti lakkaa‟ama.

1.2. Dandeetti Dhalli Namaa Uumamaan Qabu
Dandeetti dhala namaa ilaalchisee, gama tokkoon dhalli namaa jireenya
isaa keessatti bu‟aa-bayiin inni keessa darbu akka seera fiiziksiitti gochaa raawwatamuu
fi deebii gochichaaf kennamu yaada jedhu irratti
hundaa‟a.
Gama biraatiin immoo, dhalli namaa hiree isaa kan murteeffatu “fedhii bilisaa isaatiin kan
murteessu uumama bilisaati malee seera maashiniitiin garba bulu miti” kan jedhu dha.
Dhalli namaa “fedhii bilisaa hin qabu” namoonni jedhan warra dhala namaa karaa
ilaalchaa xiin-lubbuutiin (biology) ilaalan yookiin warra dhalli namaa dhiibbaa naannoo
isaanii jala galu jedhani dha. Akka warra yaadni isaanj hireen dhala namaa dandeettii
xiin-lubbuu isaa irratti hirkata jedhaniin, dhalli namaa uumamaan wanta qabatee
dhalateen hoogganama kan jedhu dha.
Namoonni uumamaan wanti ajajameef yookiin wanta ta‟uu qaban fudhatanii dhufan
sana gonkumaa jijjiiruu hin danda‟an; waanuma fudhatanii dhufan sana qabatanii,
isumaan hoogganamanii jiraatu jedheetu barsiisa. Yaadni kun seenaa dhala namaa
yeroo dheeraa keessatti iddoo bal‟aa kan qabatee fi amma yaadota duubatti hafoo
jennee warra waamnu maraaf bu‟uura kan
buuse dha. Garaagarumma namootaa yookiin gareewwan garaa garaa gidduu jiru karaa
xiin-lubbuutiin hiika itti kennuun, qabsoo namoonni yookiin
gareewwan wal-qixxummaaf taasisan quucarsuf yaada yookiin ilaalcha
meeshaa guddaa ta‟ee tajaajile dha. Fakkeenyaaf, sochii qabsoo
uummatoota gurraachaa kolaasuuf taasifamaa ture keessatti, ka‟umsi
hafuura mankaraarsitummaa warra adii inni cimaan warri adii uumamaan warra
gurraacha akka caalanitti yaaduu isaaniiti.
Hayyuuwwan yaada saayinsaawaa ta‟uu dhiisuun isaa mirkanaa‟e kana
seenessuun garaagarummaa xiin-lubbuu kanaa barreeffamoota barumSaawoo
(academic articles) keessatti illee afarsan hanga ammaatti ni jiru. Haaluma walfakkaatuun, qormaanni cimaan qabsoo mirga dubartootaa dura jirus, dubartoonni
uumamumaan dhiiraa gadidha yaada jedhuu fi garaagarummaa dubartootaa fi dhiirota
gidduu jiru uumamatti kan sababeessu dha.
Yeroo ammaa kana ilaalchi hiree dhala namaa uumamaaf kennu kunii fi
dhalli namaa carraaqii mataa isaatiin hiree isaa akka hin murteeffane
taasisu mo‟amaa dhufeera. Yaadni biraan ilaalcha “dhalli namaa fedhii
bilisaa hin qabu” jedhu immoo eenyummaanii fi hireen namootaa wantoota isaan
naannoo isaanii waliin “adeemsa gochaa fi deebii gocha sanaaf kennamu keessatti
uumamuun malee yaadaa fi fedhi dhala namaan kan uumamu miti” kan jedhu dha.
Yaadi kun ilaalcha “namoonni garboota naannoowwan isaaniiti” jedhu qaba. Kana
jechuunis, amala nama tokkoo kan murteessu dhiibbaa naannoon sun irratti uumu
malee filannoo mataa isaa miti jedhu.
Gama biraatiin, yeroo dhiyootii asitti, yaadni “dhalli namaa hiree isaa ofuma isaatii kan
ofiif murteeffatu yookiin ijaarratu dha” jedhu ol- aantummaa argachaa dhufeera. Haalli
qabatamaa hawaasummaa dhalli namaa keessa jiru heddumminaan dhalli namaa
mataansaa kan ijaaree fi adeemsa yeroo keessa wantootuma ofiin ijaare sana deebisee
akka seeraan qaamni biraa tumetti ittiin ilaalu uumameera yaadajedhu dha.
Garaagarummaan uumamaan akka nama tokkootti namoota gidduu
akka jiru saayinsiin kan amane haa ta‟u malee garaa garummaan gareewwan hawaasaa
fi duubatti hafummaan uummatoota garuu haala siyaasnii fi hawaasummaan garichaa itti
tolfamerratti kan bu‟uureffatu ta‟uu isaa ragaa baha.
Kunis ilaalcha dhalli namaa dandeettiin jireenya isaa jijjiiruu harka mataa isaa keessa jira
jechuu dha. Yeroo dhihootii asiti, dandeettiin sammuu namootaa otoo hin hafin, fedhii fi
tattaaffii dhuunfaan taasifamu irratti kan bu‟uureffatedha yaadonni jedhan bay‟achaa
dhufaniiru. Kunis, yaada hireen dhala namaa fedhii bilisaa isaarratti bu‟uureffata jedhu
kan jabessu dha.
Akka falaasama ida‟amuutti fedhin bilisaa namaa yerootii gara yerootti kan guddach
deemuu fi guddinasaa kana keessas humna beekumsaa fi xiin sammuu gabbifachaa
kan deemu dha. Adeemsi dhala namaas fedhii bilisaa isaanii jabeeffachaa gabrumma
naannoo isaanii fi uumama jalaa adeemsa ittiin bilisoomani dha. Kanaafuu fedhiin bilisaa
dhala namaa hojiiwwan duraan dursee inni hojjeterratti kan bu‟uureffamu dha.
Namoonni fedhii bilisaa qabu. Fedhiin bilisaa kun garuu, fedhii yookiin eeyyama guutuu
miti. Hammuma uumama mo‟achaa dhufan fedhiin bilisaa isaaniii jabaachaa deema.
Haa ta‟u malee, fedhiin bilisaa jabaachaa dhufe kun uumama mo‟atu iyyuu hojiin harka
namaa deebisee isuma kan mo‟atuu fi fedhii bilisaa isaa kan murteessu ta‟aa dhufeera.
Fakkeenyaaf, teekinoloojiin jireenya waliigalaa dhala namaarratti dhiibbaan inni fidaa jiru
uumama caala fedhii bilisaa dhala namaa kan qoru dha.
Dhalli namaa fedhii bilisaa qaba yommuu jennu, amalli isaa gochaa fi gocha deebii
naannoo isaa faana taasisuun hin murteeffamu jechuu keenya miti. Wantoonni
uumamaa fi nam-tolchee dhala namaa marsanii
jiran amala nama tokkoo irratti mallattoo mataa isaanii ni uumu. Haaluma kanaanis,
caasaan dhalli namaa diriirsu amala isaa fi jireenya isaa kan bocu ta‟a jechuu dha. Haa
ta‟u malee, dhalli namaa naannoo isaarra kan inni baratu seera fiiziksiidhaan gochaa fi
gocha deebiin sammuu isaa dammaqaatti fayyadamuudhaani.
Kanaafuu, uumamaan dandeettii wantoota naannoo isaa irraa baratu filachuu fi hiika itti
kennuu, akkasumas fooyyessuu qaba jechuu dha. Kanajechuunis, dhalli namaa
caasaan siyaasaa akka fedhetti kan isa naannessu otoo hin taane, sammuu dammaqaa
caasaalee siyaasaa hiikuu fi micciiru qaba jechuu dha. Kunis yaanni libiraalizimii ijaarsa
dhaabbilee qofa irratti rarra‟e fagoo akka nu hin deemsisne nutti agarsiisa.
Dhalli namaa wantoota hedduu irratti kallaaqqiiwwan ajaa‟iba ta‟aniin dhufee godoo
qaroomina amma keessa jirutti haa argamuyyuu malee, fedhiiwwan dhala namaa
ammas qixa sirrii ta‟een deebii argachaa hin jiran. Ammas dhalli namaa beelaan
harca‟aa jira. Ammas hanqina wal‟aansaa fi qorichaan gidiramaa jira. Ammas walajjeesuu kan hin dhiisnee fi jireenyi isaa adamoo al-kallattii irratti kan hundaa‟e dha.
Qaroominni dhala namaa maaliif buburree ta‟e? Fedhiin isa tokkoo gaaf guutamu fedhiin
isa kaanii akkamitti agabuu bula? Jabduuwwan qaroominaa ammana baay‟atan gidduutti
gidiraa fi siqiqiin, duutii fi madaa‟uun, imimaanii fi boo‟ichi akkamitti hanga kana
baay‟achuun taateewwan guyyaa guyyaa addunyaa kanaa ta‟an?
Hayyoonni hedduun garaagarummaa qaroominaa yookiin sadarkaa misoomaa dhala
namaa gidduu jiru qabeenya uumamaa, dandeettii hoggansaa, amala mootummaa,
aadaa, dandeettii dhaabbilee, quunnamtii idil-addunyaa fi gita-bittaa wallin sababa
hedduu kaa‟aniyyuu, akka ka‟umsaatti garaagarummaan qaroominaa kun uumama
dhala namaa ilaalchisee mormii biraa kan kaasisu dha.
iaaichi„dhalli namaa uumama na ga‟ee hin beekne, Ofittoo,morkataa fi lola jaalatu
dha‟jedhu gama tokkoon, ilaalchi „dhalli namaa bu‟uuruma irraayyuu gaarii, tumsaa fi
nama biraaf uumama yaadu dha‟ jedhummoo gama biraatiin ajandaa mormii uumaniiru.
Waraana addunyaa tokkoffaa booda, hayyoonni Xiin-lubbuu fi hayyoonni adeemsa
jijjiirama suutaa dhiibbaa fi shororkaa‟uu waraanichi isaan irraan ga‟erraa ka‟uudhaan
yaada dhalli namaa balaafamaa fi gara jabeessa jedhu fidan. Dhalli namaa bineensota
biraa dursee qaroomuu kan danda‟es sababa gara-jabummaa cimaadhaan naannoo
isaa to‟annaa ofii jala oolchaa dhufeefi jedhu. Yaadni obboroo waraana addunyaa
tokkoffaatti jalqabame kun yeroo waraanni addunyaa lammaffaa irra caalaatti jabaatee
qalbii namoota hedduu bituu danda‟e. Addunyaarratti kallattiin siyaasaa komuniizimii
gaafa babal‟achaa dhufu, qalbiin hayyootaa uumama wal-tumsaa fi gaarumma dhala
namaarratti xiyyeeffachaa dhufe.
Wal-morkii irra wal-tumsuun akka amala uumamaa dhala namaa ta‟etti
lakkaa‟uun ni jalqabame. Hayyoonni komuniizimii qeeqan immoo yaada
komuniizimiin amalli dhala namaa uumamaan ofittoo fi wal-morkaa
ta‟uusaa dagate jechuudaan yaada qeeqaa kaasuu jalqaban. Yerooodhaan booda
fudhatamni yaada libiraalizimii yommuu bal‟achaa dhufu uumamni dhala namaa na
ga‟ee hin beekne, ofittoo fi morkataa dha ilaalchi jedhu fudhatama argachaa dhufe.
Rakkoo guddaan adeemsa dhalli namaa uumamaan akkkanaa fi akkas jedhee
murteessuu kun kan ilaalcha siyaasaarraa waraabame ta‟uusaati. Ta‟uun kan irra ture
garuu faallaa kanaati. Uumama dhala namaa ilaalchisuudhaan ilaalcha qabnu sammuu
bilisaatiin erga madaalleen booda oto ilaalcha siyaasaa keenya qopheeffannee irra
caalaa Sirrii taana turre. Farda gaarii dura waan keenyeef yaadi waliigalaa uumama
dhala namaarratti kenninu adeemsa ilaalcha siyaasaa keenya akka ittiin filatamu
taasisnu dha.
Uumamni dhala namaa gaarrummaafis, hammeenyaafis, wal-morkiifis,
Wal-tumsuufis, ofittummaafis, namaaf yaaduufis, wal-loluufis, nageenyummaafis, banaa
kan ta‟ee fi kallatti kamiin iyyuu dagaaguuf carraa kan qabu dha malee maxxana tokko
kan dhaabatu miti.Dhalli namaa abbaa sammuu cimaati. Sammuu isaa cimaa kana
gaarummaafis hammeenyaafis dhimma itti ba‟uu ni danda‟a. Gaarummaaf yoo dhimma
itti ba‟e akka namoota gaarummaa isaaniitiin maqaansaanii kaafamuutti; hammeenyaaf
yoo itti fayyadame immoo akka namoota maqaan isaanii waan hamaan ka‟uutti
fudhatamuu danda‟a.
Ilaalcha ida‟amuutiin, dhalli namaa wal-morkiis ta‟e wal-tumsuu, lolaafis ta‟e nageenyaaf
filannoo inni taasisu harka isaarra jira. Humnaa fi dandeettii amala inni barbaade ijaaruu
fi jabeessuu qaba. Qaroomina dhala namaa wal-qixxee hin bilchaanne kana fedhiiwwan
nama hundaa guutuudhaan guutummaa guutuutti kan bilchaatee fi qaroomina dhugaa
akka ta‟uuf dandeettii dhala namaa kana hubachuun dirqama.
. BOQONNAA LAMA .
Wal-faalleessuu Falaasama
Guguddoo Lammeenii

M

arii fi mormii amantaa yaadaa Yookiin falaasama yookiin
kallattii siyaasaa irratti taasifaman irratti WaI-faallessuun
libiraalizimi fi soshaalizimii dhimma xiyyeeffannoon addaa
itti kennamuufi dha. Wal-hokkorri kallattii siyaasawaa irratti ka‟an
heddumminaan kan xiyyeeffatan kallattiiwan siyaasawaa lamaan kana
walitti araarsuuf carraaqqiiwwan taasifaman keessatti dha, Wal-faallessi. kallattiiwwan
siyaasaa lameen kanaa yeroo hedduu kan maddu Wal-faallessa bu‟uurawoo fedhiiwwan
dhala namaa irraa, kessumaa wal- faallessa wal-qixxummaa fi bilisummaa giddu jiru
irraa kan ka‟e dha.
Libiralizimiin kallattii Siyaasawaa fedhii dhuunfaa bilisummaa dhala
namaatiif dursa kan kennu yommuu ta‟u, soshaalizimiin immoo fedhii
waloo wal-qixxummaa dhala namaatiif dursa kennu dha.

2.1. Libiraalizimii
Hundeessitoonni amantaa-yaadaa yookiin falaasama libiraalizimii mirga bilisummaa
nama dhuunfaaf dursa kan kennanii fi fedhii faayidaa dhala namaa wal-irraa hin cinne
dheebuu baasuurratti kan xiyyeeffatan turan. Haaluma kanaanis, fedhii dhala namaa
qabeenya horachuu fi kuusachuu keessummeessuunii fi hawwii bilisaa fi fedhii isaanii
irratti otoo gufuu hin ta‟in, bilisummaa dhala namaa mirkaneessuuf akka dandeessisuuf
jecha bilisummaa gabaa labseera. Falaasamni libiraalizimii kan uumame yeroo sana
harki mootummoota biyyootaa kan aangoorra turanii dheerachuusaa fi waan
hundarraatti akka fedhanitti murteessuun bilisummaa siyaasaa fi diinagdee namootaa
waan mulqaa turaniif, falaasamni kun aarii irraa kan uumame ture.
Falaasamni aarii akkamalee kun fedhii namoota hojjetanii jijjiiramuu fi guddachuu,
akkasumas sadarkaa hawwii isaanii bira ga‟uuf carraaqan kan kolaasu harka
mootummaati; kanaaf harka kana gabaabsinee kutuu qabna yaada jedhurraa kan
dhugeeffatame dha.
Harki mootummaa wal-morkii bilisaa namoota dhuunfaa gidduu jiru mijeessuu fi
nageenya namootaa eegsisuu irratti qofa akka murtaawu barbaada. Mootummaan
birmadummaa biyyaa eegsisuu fi ol-aantummaa seeraa mirkanneessuun ala wanta jiru
diinagdee daldaltootaaf akka gadi lakkisu watwaata Gabaan karaa harka lafa jalaatiin
madaallii eegaa gara milkaa‟inaatti gulufa; haaluma kanaanis fedhii dhala namaa
milkeessaa deema jedheetu yaada.
Fedhiin falaasama iibiraalizimii inni guddaan bilisummaa siyaasaa fi diinagdee dhala
namaa mirkaneessuu dha. Humnoonni aangoo qabatan human waraana isaanii da‟oo
taasifachuun qabeenya lammiillee kan saamanii fi carraaqqii duroomuu lammiilee irratti
gufuu waan ta‟aniif, itti gaafatamumm dhabuu aangaa‟oota siyaasaa madaqsuuf kallattii
siyaasaa karoorfame dha.
CunqurSaan diinagdee sochii hojjetanii jijjiiramuu lammilee irratti aangaa‟oota
mootummaatiin taasifamu, dhiibbaa siyaasaa irraa kan maddu waan ta‟eef, siyaasichaaf
mala aangaa‟oota mootummaa ittiin to‟annu uumuufi qabnajedha.
“Warrii libiraalistii” dhalli namaa bilisummaan isaa mirkanoofnaaniif,
hojjetee duroomuu fi hawwii wal-irraa hincinnee fi dheebuu jijjiiramaan kan qabame
jedhaniitu amanu. Uumamasaa bu‟uuraatiin dhalli namaa wanta isa miidhuu fi fayyadu
addaan baasee kan beeku, argaa—dhageettii irratti kan bu‟uurreffame, carraan walqixaa yoo kennameef wal-qixa hojjetee guddachuu fi jijjiiramuu kan danda‟u dha jedhee
amana.
Abjuu hojjetee badhaadhuuf qabu kana kanneen isa jalaa fashaleessan namoota
siyaasaa otoo hin hojjetiin jijjiiramuu barbaadanii fi meeshaa waraanaa isaanii abdatani
dha jedhee amana. Kanaafuu, kaayyoon isaa inni guddaan bilisummaa diinagdee fi
siyaasaa namoota dhuunfaa mirkaneessuu dha.
Yeroo yaadni libiraalizimii itti dhalatee fi warraaqsi industirii(industrial revolution) itti
geggeeffame yeroo tokko ture; yookim, warraaqsi industirii ilaalcha libiraalizmii aansuun
dhohe. Sirni gabaa bilisaa akka abidda saafaatti boba‟e. Warri yaada qabanii fi
qabeenya qaban, qabeenya isaanii hojiirra oolchu eegalan; bu‟aas hammaarrachuu
eegalan. Bu‟aa argames deebisani, hojiirra oolchan; bu‟aa dabalataa sassaabbachuu
eegalan. Awurooppaanis industiriidhaan guutamte.
“Gabaan” warra gabaaf qofa dhiifamuu qaba; mootummaan harka isaa
diinagdee irraa Yoo kaase, diinagdeen gabaa ni babal‟ata; qabatamaanis
agarsiifama. Haa ta‟u malee, bu‟aan dhufe namoota hundumaa fayyadamtoota kan
taasisu otoo hin taane namoonni muraasni jireenya qananii akkajiraatan, hedduun
immoo bu‟aa argame qooddachuun haa hafuutii kan bira hin geenye ta‟uun isaa ifatti
mul‟ate. Qabeenyi namoota muraasa harka galee cunqurfamtoonni irra caalaa jireenya
gadadoo hamaa keessa cuubamanii mul‟atan. Oomishtummaa guddisuuf dhaabbileen
oomisha eegalan daa‟imman illee otoo hin hafiin saamicha humnaaf kan saaxilu, warra
abbootii lafaatiif qotanii bulan (ciisanyaa) lafaa fi oomisha isaanhi irraa kan dhabamsiisu
ta‟uun isaa ifaa-ifatti mul‟ate.
Raawwii kana kan hubatan beektoonni jaarraa l9ffaa fayyadamummaa qixxee dhala
namaa gara fuul-duraatti fidan. Kaappitaaliizimiin bifa cunqursaa fiwudaalizimii jijjiiruun
cunqursamtoonni irra caalaa akka cunqurfaman taasise malee, dhala namaaf wabii ta‟uu
hin danda‟u jedhanii labsan. Kunis dhalachuu soshaalizimii labse.
2.2. Soshaalizimii
Hundeessitoonni ilaalcha yookiin amantaa-yaadaa libiraalizimii kan
ka‟an dhimma hundarratti ajajuu mootummoota abbaa irreetu isaanitti
hadhaa‟eeti yoo jenne, leellistoonni kallattii siyaasaa soshaalizimii
immoo, saamamuu fi qisaasa‟amuu gita hojjettootaati jedhu. Hanga warri libiraalistii
harka mootummaa gabaabsuuf imalan, warri soshaalistiis harka abbaa qabeenyaa
gabaabsuuf socho‟an. Hanga warri libiraalistii misoomni dhala namaa kan mirkanaa‟u
gabaan yeroo ofiin of-bulchudha jedhanii lallaban, warri soshaalistii immoo sirni
awwaalcha
Libiraalizimii raawwatamu malee rakkooleenn hawaasaa hin hiikaman jedhan.
Falaasfonni soshaalizimii adeemsi jijjiiramaa fi ammayyumaa dhala
namaa yaadaa fi fedhii dhala namaatiin herreegamee kan karoorfame
otoo hin ta‟iin, ol-aantummaa qabeenyaa gareewwan muraasaatiin kan
uumamee fi fedhiiwwan isaanii kan eegsisu dha mormii jedhu fidan.
Xiinxala seena qabeessa sirna kaappitaalistii yeroo sana jabaachaa dhufe irratti
kennuun, sirnichi “sirna daldala garbaa” bifa isaa jijjiirrachuun as bahe akka ta‟e
dubbatan.
Garaagarummaan gooftaa fi garba gidduu jiru; riqichi sirna cunqursaa abbaa lafaa fi
warra abbaa lafaatiif qotanii bulan (ciisanyaa) wal-quunnamsiisu darbee ce‟uun abbaa
qabeenyichaa fi dafqaan bulaa gidduutti itti fufeera jechuun yaada mormii dhiyeeffatan.
Akka yaada mormii warra soshaalistii kanaatti, hiikni bilisummaa warra libiraalistii
dhiphoo fi dogoggor dha.
Libiraalizimiin bilisummaa “hidhaa namaa irraa bilisoomuu” jedhe yommuu hilku,
soshaalizimiin immoo “cedheedha cunqursa caasaa ijaaramaa ture irraa bilisoomuu”
jedheetu hiika.
Ifaa-ifatti soshaalizimiin xiyyeffannoon isaa sirni gitaa hafee addunyaa wal-qixxummaan
dhala namaa keessatti mirkanaa‟e uumuu dha.
Soshaalizimiin sirni namoonni firii dhama‟inaa fi dafqa isaanii namoota biraaf akka
dabarsanii kennan taasisu barbadaa‟uu qaba jedhee amana. Sirna garbaa keessatti
“garbichi» guyyaa guutuu dhama‟aa olullee, firiin dafqa isaa gooftaa isaatiif ta‟a malee
lsaaf miti. Haaluma kanaan, sooranni “garbichaaf” guyyaa guyyaan kennamu sun akka
guyyaa itti aanu hojii irratti argamuuf qofaa dha. Hojjetee argachuu fi qixa firii hojii
isaatiin carraa jijjiiramuu hin qabu.
Sirna kaappitaalistiitiinis, gitni hojjetaa “amoolee” guyyaa guyyaan arraabamuun ala
amalli namummaa isaa kan isa gaafatu, hojjetee argachuu fi fedhii
badhaadhuuf qabu kan isaaf guutu miti. Firii dafqa isaatii iyyuu abootii qabeenyaatu
jalaa fudhata. Oomisha dabalataa omishus omishuu baatus, mindaan isa qaqqabdu
“amoolee” dha.
Abbootiin qabeenyaa oomishaaf galtee wanta ta‟u kanneen akka lafaa
fi kaappitaala abbummaadhaan qabachuu waan danda‟aniif firii dafqa
“garbichaa” fudhachuuf carraa argatu. Haala kana jijjiiruufis sirni
abbootii qabeenyaaf ajajajamuu fi fayyaduu guutumaan guutuutti dhabamsiifamuu qaba
ejjannoo jedhu qabatan. Keessummaa
maddisiistonni yaada soshaalizimii warri jalqabaa kaappitaalizimiin ofiin of-danqee ofkuffisuun isaa fi karaa irra ol-ba‟een burkutaa‟ee gadi bu‟uun isaa hin oolu jedhanil
raajan. Kanaafuu, dafqaan bultoonni addunyaa akka wal-cina dhaabbatan
akeekkachiisan.
Abjuun warra soshaalistiis, paartii irree qabeessaa fi dafqaan bultootaan hoogganamu
hundeessuun, irree cimaan sirna awwaalcha kaappitaalizimii saffisiisuu kan jedhu ture.
Kunis, sirna abbaa irree dafqaan bultootaa yeroof hundeessuun abbootii qabeenyaa
balleessuu dha.
Mootummaan warraaqsa akkanaatiin ijaaramus yaad-rimee diinagdee ajajaa hojiirra kan
oolchu yommuu ta‟u, abbaan qabeenyaa humnoota oomishaa qabachuu isaatiin
dafqaan bultoota buqqisuun akka hin jiraanee mootummaan harka keessa seensisee
to‟annaa gochuu irratti kan xiyyeeffate dha.
Yaada kanaan warraaqsonni hedduun biyyoota hedduu keessatti akka taasifaman
godhe.Akka kallattii siyaasaa kanatti warraaqsa cunqurfamtootaatiin yeroodhaaf
mootumman abbaa irree uumamuu ol-aantummaa abbootii qabeenyaa balleessuun
sirna lammiileen hunduu ittiin wal-qixxaatan uuma.
Yaadni kun biyyoota seenaa Awurooppaa irraa adda ta‟e qabanii fi industiriin itti hin
babal‟annetti (fakkeenyaaf, Eeshiyaatti) akka hojjetu taasisuuf sirna oomishaa
kaappitaalizimiin duraa yookiin irra caalaan Haala qonnaan bultootaa waliin walqabsiisuun xiinxaluuf yaaliin ni taasifame.

2.3. Yaalii Falaasama Lameen Walitti Araarsuu
Kaappitaalizimiin akka ilaalcha wal-faallessaa libiraalizimiinis ta‟e soshaalizimiitiin
tilmaamame hin taane. Warri libiraalizimii akka eeganitti namoota hunda (yookiin yoo
xiqqaate harka caala) fayyadamaa taasisuu hin dandeenye. Warri soshaalistii akka
raaganitti of-danqee of hin kufisne. Sirumaa yommuu miini dheedhii fi gabaan jalaa
hanqatu addunyaawwan haaraa abuuruun babal‟achuusaa itti fufe. Haaluma kanaanis,
yaadonni soshaalizimii fi libiraalizimii keessa turan babal‟achuu isaanii itti fufan.
Haaluma kanaanis, yaadonni soshaalizimii fi libiraalizimii keessa turan filannoowwan
biros maddisiisuu eegalan. Wal-riguun kallattiiwwan siyaasaa soshaalizimii fi libiraalizimii
gidduutti taasifame, “bilisummaa” fi wal-qixxummaa” akkamitti walitti araarsina gaaffiin
jedhu akka mul‟atee ba‟u taasise. Gama tokkoon mootumman “hojiin kee si haa baasu”
jedhee guutumaan guutuutti gabaa keessaa harka isaa sassaabbatee ba‟udhaan taa‟ee
haa ilaalu yaadni jedhu sun bu‟a-qabeessa akka hin taanee fi fooyya‟insi hanga tokko
taasifamee mootummaan gabaa cafaqee harka isaa keessatti qabachuun bilisummaa
namoonni hojjetanii badhaadhuurratti qaban irratti miidhaa kan fiduu fi walumaagalatti,
misooma kan sakaalu ta‟uun isaa bal‟inaan fudhatama argate.
Rakkoowwan hojjettootaa kanneen hir‟isan kanneen akka gamtaa hojjettootaa, umurii
sooramaa, xiyyeeffannaan biyyoonni bilisummaaf kennan sadarkaan dimookiraatummaa
isaanii akka biyya Mootummaa abbaa-irree yookiin mootummaa dimookiraatawaatti
akka waamaman isaan taasisaa dhufeera. Gama biraatiin, xiyyeeffannoon biyyoonni
bilisummaaf akka waliigalaatti kennan jireenya gadadoo lammiilee fi gaaffii itti
fayyadamummaa haqa-qabeessa ta‟e hiikuurratti kaka‟umsi qaban kan ittiin madaalamu
ta‟eera. Biyyoota toora dimookiraasiitti ramadaman addaan baafannee xiyyeeffannoo
isaan wal-qixxumaaf kennan yoo ilaallen kallattii siyaasa isaanii waliigalaa nu agarsiisa.
Libiraalistoonni jireenyi gadadoo lammilee kan furmaata argatu badhaadhinni waliigalaa
yommuu dhufudha jedhanii amanuu. Kanaafis, itti gaafatamummaa negeenya
hawaasummaa mirkaneessuu lammileedhumaaf kennuun itti fayyadama wal-qixxeef
xiyyeeffannoo gad-aanaa qabaachu isaanii mul‟isaniiru.
Biyyoonni kunniin hojii nageenya hawaasummaa isaanii keessatti xiyyeeffannaan isaanii
inni guddaan dhimma lammilee balaaf saaxilamaniif deeggarsa taasisuu malee dhimmi
itti fayyadamummaa wal- qixaa hagana kan isaan dhiphisu miti. Xiyyeeffannoon isaanii
inni guddaan kennaa deeggarsa warra rakkataniif dhiheessuu irratti kan hundaa‟e dha.
Kennaa deeggarsaarra furmaanii guddaa rakkoo nageenya hawaasummaa hiiku gabaa
dha jedhanii aamanu.
Gama biraatiin, biyyoonni aadaa biyyaa jabeessan (conservative) jedhaman nageenya
hawaasummaa lammiileef xiyyeefannaa hanga tokko kennuun sirna wabii adda addaa
diriirsaniiru. Sirnoonni wabii kunniin gumaacha lammilee irratti kan bu‟uureffatanii fi qixa
hojjetoonni buusii walitti qabaniin tajaajila wabii karaa ittiin argatan kan mijeessani dha.
Haa ta‟u malee, hojimmaani akkanaa kun dhimma wabii caalu warra buusii caalaa
qabuuf kennuu malee, gaaffii haqa-qabeessummaa kan hiikuu fi lammiilee harkaqal‟eeyyii fi hoji-dhabeessa ta‟aniif kan furmaata kennu miti. Gaaffii bilisummaa fi haqaqabeessummaa walitti araarsuun libiraalizimii fi soshaalizimii gidduutti filannoo ta‟uuni
dha jedhanii kan yaalan biyyoota soshaal dimooliraasii hordofani dha.
Kaappitaalizimiin faca‟insa qabeenyaa haqa-qabeessa ta‟e kan hin mirkaneessine akka
ta‟ekan amanamu ta‟uyyuu furmaanni isaa hanqina isaa tooftaa sirriin wal‟aanuu yookiin
sirreessuu dha malee barbadeessuu miti jedhanii warra amanani dha.
Soshaal dimookiraasiin akka ilaalcha nama madaaluuniitti “libiraalizimii kan supu”
yookiin “soshaalizimiitti immoo hanguuggii fuulaa dimookiraasii kan haguugu” godhamee
ilaalamuyyuu, garaagarummaa bu‟uurawoo kallattiiwwan siyaasaa lameen irraa adda
ba‟uun of-danda‟ee dhaabbachuu isa daandeessisiisan ni qaba.
Kallattiin siyaasichaa utubaalee soshaalizimii bu‟uurawoo lameen (murteessummaa
diinagdee fi qabsoo gitaa) mormuun murteessummaa siyaasaa fi tumsa gita ce‟u kan
bu‟uureffate dha. Bifa soshaalizimii faallessuun, namni hundumtuu faayidaa ol-aanaa
kan argatu barbadaa‟uu kaappitaalizimii irraa otoo hin taane gabbachuu isaa irraa akka
ta‟e jala mura.
Kaappitaalli yookiin “qabeenyi ga‟oome” kun harka namoota muraasaa qofa akka hin
galle mootummaan dammaqinaan to‟annaa taasisuu akka qabu kan kakaasu dha.
Gahee mootummaan lammiilee maraaf human diinagdee bu‟uurawaa fi mijataa ta‟e
uumuu keessatti tapachu qabu ilaalchisuun yaadota kennuunii fi gosoota bilisummaa
kamiifiyyuu tilmaama wal-qixa ta‟e kennuun isaa adda durummaan libiraalizimii irraa
adda isa taasisa.
Biyyoonni kallattii kana hordofan galii mootummaa karaa adda addaa guddisuun,
keessumaa, galii gibiraa irratti xiyyeeffachuun hojii qabeenya deebisanii hiruu karaa
mootummaa hojjetu. Wabii yookiin nageenya hawaasummaa sadarkaa ol-aanaatti
eegsisuuf yaalii waan Taasisaniif “mootumoota daaragootii” jedhamuun caqafamu.
Biyyoonni kunniin hirmaannaa qabeenyaa irratti gahee guddaa kan fudhatanii fi walqixxummaa lammiileetiif xiyyeeffanoo kan kennani dha. Bu‟aa kanarraa argameenis,
biyyoota itti fayyadamni haqaa keessatti mul‟atu ta‟aniiru.
Soshaal dimookiraasin qulqullina jireenya lammiileef xiyyeeffannoo kennuurra darbuun
jireenyi isaanii hangam akka garaa isaan ga‟ee fi hangam akka itti gammadan
hordofuun, badhaadhina gabaarra dabarsuun dhimma dhala namaa taasisuuf carraaqqii
taasisa. Haa ta‟u malee, soshaal dimookiraasiin qeeqa Maarkisiistoota duraanii jalaa hin
miliqne. Qeeqni irratti dhiyaate kunis, soshaal dimookiraasiin sirna hojjettoota saamicha
humnaaf saaxilu suphuun lammiileen mijuun hanga tokko akka isaanitti dhaga‟amu
taasisa male, mirga bu‟uuraa hojjetanii badhaadhuu kan kabachiisuuf miti kan jedhu
dha. Lammiileen qabeenya kam irratiyyuu qixa fayyadamoo akka ta‟an kan taasisu;
qabeenya dhala namummaa harkaa fuudhuun akka bulchaa garbaa gaariitti lammileef
wanta nayaatanii fi dhugan kennaa sirna jiraachisu dha jedhu. Libiraalistoonni immoo
soshaal dimookiraasiin gibira ol-aanaa irratti kan hundaa‟e an ta‟eef abbootii qabeenyaa
dhuunfaa kan quucarsu, dhiibbaa gibiraatiin dhiphinaan kan liqimsamee fi kalaquuf kan
ija hin jabaanne dha qeeqa jedhu irratti dhiheessu.
Dabalataanis, qabeenya namoota muraasaan maddisiisame uummata bal‟aaf bifa
sooramaa fi wabii hoji-dhabdummaan waan hiruuf, soshaal dimookiraasiin itti fufiinsa
mirkaneessuu hin danda‟u jedhu. Sababa kanaanis, kallattiin ilaalchaa kun
keessumayyuu haala qabatamaa biyyoota guddachaa jiraniitiin mootummooni biyyoota
akka kanaa qabeenya tasgabbii hin qabne giddu-galeessaa akka hin godhanne qeeqni
irratti dhiyaata.

2.4. Kallattiiwwan Siyaasaa Biyya Keenyatti Yaalle
Sochii Barattootaa fi Soshaalizimii
Biyya keenya keessatti waa‟ee kallatti siyaasaa irratti dudubachuun kan jalqabame
yeroo sochiin barattoota gaggeeffamuu eegale keessatti ture. Kanaaf immoo sababoota
lamatu ture. Jalqabbiin haala siyaasa biyya alaa sakata‟uu, Itoophiyaa keessatti
dhaabbileen barnoota ol-aanoo babal‟achaa dhufuu isaanii waliin wal-qabatee kan
uumama dha.
Gama biraan imoo, yeroon kun yaad-rimee Maarkisizimii, kan maddisiise Kaarl Maarkis
erga du‟ee waggoota hedduun booda yaadichi addunyaarratti haala ol-aanaa ta‟een
dhiibbaa keessattis leellistoota hedduu horachu isa dandeessiseera. Keessumaa
warraaqsonni soshaalistii biyya kuubaa fi Veetinaam, akkasumas sochiiwwan
barattootaa biyya jarmanii, Iraanii fi biyyoota biro keessa turan akka salphaatti gara
biyya keenyaatti babal‟achuun isaanii waa‟een ilaalcha kallatii siyaasaa siilessituu
yookiin qoraasuma qaroomina keenyaa ta‟ee dhufe. Biyyi keenya dachee ishee irratti
yeroo jalqabaaf dhaabbilee barnoota ol-aanoo yeroo bante sana qalbii keenya yookiin
sammuu keenya qulqullu ture sanatti amantaan-yaadaa soshaalizimii gale.
Haaluma kanaan, biyya keenyatti kallattii siyaasa soshaalizimiitiin xinnaaf guddaan
afaan ittiin siileffate. Muuziqaa kallatti siyaasaa abjuu fakkaatu kanaan otoo ragannuu
biyyi keenya haala akkamii keessa akka jirtuu fi rakkoon keenyallee maal akka ta‟e
dhaabannee hubachuu hin dandeenye.
Dhimma cunqurfamuu dafqaan bulaa fi daandii bilisummaa dafqaan bulaa akka dhimma
keenya isa guddaatti yeroo xiinxallu, haala Qabatamaa biyya keenyaa keessa garuu
gitni dafqaan bulaa haa hafuu, fooliinsaayyuu akka hin turre hubachuu daganne. Biyyattii
keessa baay‟inni industriwwanii hedduu xiqqaa akka turan ni daganne.
Yaadota galaana gamaa lola‟an kallattiidhaan fiduun uummata wagi‟uun machii
biyyaalessaa keessa galle yeroo ofirra garagalle ilaallu garuu wantoota hiika hin qabnee
fi darbee darbees ta‟u nama kofalchiisan irratti wal-nyaachaa fi wal-ajjeesaa turee.
Qoricha ta‟a jennee kallattiin siyaasaa biyya alaatii fudhanne, ofumaa deebi‟ee sababa
dhibee biraa nutti ta‟e. carraaqqiin kallattiiwwan siyaasaa haala qabatamaa biyya
keenyaa waliin wal-simsiisnee hiikuuf taasisne, akka kophee lakkoofsa keenya malee
bitame keewwachuutti kan ilaalamu ture.
Dhimmichi kophee bituun qofa kan dhaabatu hin taane. Sirumaa hanga miila kopheen
qixxeessuuf muruutti tarkaanfanne. Dammaqina sammuu kallattiiwwan siyaasaa kana
haalaan qorachuun murtii irratti kenninu, kan nu fayyadu qofa addaan baafannee kan
ittiin fudhannu waan hin horanneef yeroo keenya mormii bishaan hin kaasnerratti
dabarsine.
Daandii fedhii fi faayidaa biyya keenyaa miidhu, tasgabbii fi wal-dhaaggeeffachuun
keessaa hin jirre waan hordofneef bu‟aan isaa waraanaa fi walitti-bu‟insa waliin walgaggalaafachuu ta‟e.yeroo sana, humnoonni siyaasaa biya keenyaa hunfi sadarkaa
jedhamuu danda‟uun amantaa-yaadaa yookiin falaasama soshaalizimii kana ni
tarkaanfachiisu ture.
Garaagarummaan yaadaa gidduu isaanii tures sadarkaa nama dhuunfaatti yookiin
dhimmoota murteessoo hin tanane qofa irratti kan daanga‟e ture. Yeroo kana
gaaffiiwwaan ijoon mirga garee irratti kan daangeeffamanii fi keessumaa gita fiiwudaalii,
wal-qixxummaan sabootaa fi amanataawwan gidduutti akka dhufu gaafachuu irratti kan
xiyyeeffatan turan.
Hokkorri gaaffiiwwan kun uuman akka haala mijataatti fayyadamuun gara Aangootti kan
dhufee fi kallattii siyaasaa wal-fakkaatuun tarkaanfachiisa kan jedhu, mootummaan
Dargii gaaffiiwwan ka‟an humnaan ukkaamsuuf yaale. Kanaafuu, gaaffiiwwan
ukkaamfaman dallansuu cimaarraa kan ka‟e bal‟ifamanii fi akka malee ol-kaafamanii
boodarra Dargii mataa isaa hanga barbadeessuutti deeman. Mirga garee uummatootaa
kabachiisuun dirqama barbaachisaa kan ta‟ee fi “faranjiitu fide” jedhamee kan cinaatti
dhiibamu miti. Gaaffiiwwan ka‟an haala qabatamaa biyya keenyaa waliin wal-bira
qabnee qorachuu fi hubachuuf carraaqqii gochuurra, akka yeroo barataa turre sana
qormaata walitti firoomsii hojjechuu sana humnaan haala wal-fakkeessuutu irraa mul‟ata
ture.
Dhimmicha tasgabbiin qorachuuf, mari‟achuu fi wal-mormuu caalaa yaada guduunfan ija
jabummaa fi wal-qoccolloof yeroo itti saaxilamne ture. Dhimma hin qorannerraatti yaada
guduunfaarra qaqqabuuf jarjarsuun nurratti mul‟ateera.
Warraaqsa Raashiyaa luka lukaan hordofaa maqaa paartii fi akkasumas
shororkeessummaan adii fi diimaa otoo hin hafiin garagalchuuf oliif gadi fiiguun keenya
cabarratti buqqa‟a nutti ta‟aa otoo jiruu, barsiiftuun ilaalcha kallattii siyaasaa keenya
daandii koon fooyyessa jettee kaate. Nutis harka keenya “Das Kaappitaal” fi
“Impeeriyaalizimii” ittiin garagalchineen “Gilasnost” fi “Peresterooyikaa” gara hiikuutti
galle. Gara itti nu jal‟isan maratti akka bishaanii dhangala‟aa diinagdee ajajaarraa gara
diinagdee wal-makaatti garagalle.

ADWUI fi Soshaalizimii: Warraaqsa Dimookiraasii,
Mootummaa Misoomawaa fi Daandii Haaromsaa
Mootummaan DArgii kufee yeroo ADWUI‟n aangoo qabate da‟oo fi abukaattoo
soshaalizimii kan ture addunyaan Bahaa yeroo harka itti kennatan ture. Kanaafuu,
ejjannoo ofii fooyyessanii yeroo faana tarkaanfachuun barbaachisaa ture. Jalqabumaa
kaasww soshaalizimiitti kan amanuu fi booddeerras soshaalizimii Raashiyaa otoo hin
taane soshaalizimii Albaaniyaa hojiirra oolchuu akka barbaadu himaa kan ture,
ADWUItiif daandii haaraa barbaaduun dirqama itti ta‟e.
siyaasa biyyittii irratti fooyya‟insa gochuun‟ tarkaanfiiwwan sirna paartilee siyaasa danuu
(multi party system) diriirsuuf,yaada bilisaan ibsuuf, wal-ga‟uuf, wal-gurmeessuu fi
maxxansa bilisaaf ta‟an ni fudhataman. Haaluma kanaan, hiriirronni deeggarsaa fi
mormii taasifamuu ni eegalan; paartileen haaraas mul‟achuu jalqaban; gulaalchawwanii
fi barruulleenis akka urjii samiitti baay‟atan. Barreefamooni yaada moggaa qabatan
karaa maxxansa dhuunfaa ba‟uu eegalan.
Biyyittiin gara libiraal-dimookiraasiitti ce‟uuf waan kurkurtu fakkaatte. Gama
diinagdeetiinis, bara Dargii keessa dura diinagdee ajajaa (command economy),
boodarras diinagdee makaa (mix economy) keessatti imaammatoonni fiisikaalii (fiscal) fi
moniitarii (monetary) fooya‟uu jalqaban. Dhaabbileen mootummaan qabamanis suuta
suuta gara qabeenya dhuunfaatti dabarfaman. Dhorkaawwaniif qoqqobbiiwwan
abbootiin qabeenyaa yero hin murtoofneef akka hin uumamne taasisan ni kaafaman.
Gosoota diinagdee muraasaan ala hedduun isaanii abbootii qabeenyaa biyyaa keessaa
fi biyya alaaf banaa ta‟an. Haata‟u malee, jechaanis ta‟e gochaan adeemsa libiraalizimii
akkakallatti siyaasaatti hojiirra oolchuuttu hin seenee. Sababni isaas, yeroon sun yeroo
soshaalizimiin itti kufe qofa otoo hin taane, yeroo biyyoonni Libiraalizimii akka maleetti
dhudha‟anii dhugan sun rakkoo keessa galan ture.
Sana caalaa, sarara warraaqsa dimookiraasii aantummaan isaa hawaasa qonnaan
bulaaf ta‟e hordofne. Imala kallattii siyaasaa dhaaba keenya ADWUI boqonnaawwan
afuritti qoodnee ilaaluu ni dandeenya. Inni jalqabaa, sochii barattootaa irraa kaasee
hanga bara 1977tti isa jirudha. Yeroon kun qabsoon hidhannaadhaan taasifamu Tigraay
keessatti yeroo ciminaan lafa itti qabate dha. Gamtaan sooviyeet Dargii deeggaruu ishii
irraan kan ka‟e yeroo “Maa‟o‟izimii”n Chaayinaa akka filannootti dhihaate ture. Haa ta‟u
malee, walakkeessa bara 1970 keessa, Maa‟oo‟izimiin gita burjaa (bourgeoisie) waliin
deeggarsa tooftaa irratti hundaa‟e mul‟isuu isheetiin, xiyyeeffannoon keenya gara
soshaalizimii Albaaniyaatti garagale.
Boqonnaan inni lammaaffaa bara 1977 haga 1983 gidduu isa jiru dha. Adoolessa bara
1977 hooggansa liigii Maarkisist-Leeninist Tigraayiin warraaqsi dimookiraasii yeroo
mo‟ataa ta‟ee itti ba‟e ture. Liigichis paartii keessatti, angafa (vanguard) ta‟uun yaadrimee Maarkisist-Leeninist haala gaariin faarsuu jalqabe. Boodarras, ADWUI‟n yommuu
hundeeffamu yaada kana fudhate.
Boqonnaan inni sadaffaan bara 1983 irraa kaasee hanga waraana daangaa ItiyooEeritiraatti kan jiru dha. Bara 1983 Dargii kuffisuun ADWUI‟n yommuu aangoo qabatu,
sararri warraaqsaa ittiin qabsoofne sun akka haaromsa barbaadu ifa ta‟e. walqoqqooddiin yeroo qabsoo waraana addunyaa Bahaa fi Dhiha gidduu ture diigamuun
isaa haaromsa kanaaf qabata ta‟e.
kallattiin warraaqsa dimookiraasii paartii keenyaa jijjiiramuu dhiisu malee, fooyya‟insi
siyaasaa fi diinagdee taasifnu garuu gara kallattii libiraaliitti kan jallatan turan.
Boqonnaan inni afuraffaan immoo tibba waraana Itiyoo-Eeritiraa kan jalqabe dha. Walborcuun sarara haaromsaa waraanicha dura jalqabamee fi waraanichaan boodas itti
fufee gara burjaaja‟uu dhaabaatti ol-guddachuun wal-qoqqooddiin jiraachuu dhaaba
keenyaa balaaf saaxilu yommuu itti uumame dha.
Yeroo kanas warraaqsi dimookiraasii dawaa gita hin qabne ta‟ee argame. Wal-morkii
yaadaa dhaaba keessaa mo‟atee ba‟uun bu‟uurri warraaqsi dimookiraasii sarara dhaaba
keenyaa itti ta‟u yeroo itti kaa‟ame dha. Warraaqsi dimookiraasii jijjiirama hundeqabeessaan sirnoota dursa-gabaa, walitti hidhaminsa diinagdee fi hawaasummaa
duubatii hafoo, akkasumas ilaalchota siyaasaa kan dhabamsiisu, sirna gabaa bilisaa
waliigalaa, haqa qabeessaa fi itti fufiinsa qabuun dimookiraasii inni uumu gara fiixa
qaqqabuu danda‟utti geessuun, uummanni bal‟aa fayyadamaa siyaasaa fi diinagdee
akka ta‟uuf kan taasisuu fi dimookiraasii qonnaan bulaa abbaa qabeenyaa xiqqoo
yookiin kabbartee xiqoo ta‟uunsa ni beekama. Sirni krrnya gita aantummaa isaa
qonnaan bulaaf taasisuun, hayyuu warraaqsaan durfamuun, daandii sirna
kaappitaalizimii gabbisuun riqicha gara soshaal dimookiraasiitti nu ceesisu ta‟uun isaa
kaa‟ameera. Humni dimooliraasii warraaqsaa ce‟umsa kan dursus qabiyyee sagantaa
dimookiraasii guutummaa guutuutti kan fudhate, ilaalcha dimookiraasii cimaa fi guutuu
kan qabu ta‟uu akka qabu kaa‟ameera.

Jabinaa fi Dadhabina Warraaqsa Dimookiraasii
Warraaqsa dimookiraasii sadarkaa yaad-rimeetti yommuu madaallus haa ta‟uu qaggoota
hedduuf akkamitti hojiirra oolchine gaafii jedhu yommuu ilaallu akka kallattii siyaasaa
kamiittiyyuu jabinaa fi dadhabbina ni qabaata. Biyya akka Itoophiyaa irra caalaan
uummata qonnaan bulaa qabdu keessatti kallattii siyaasaa qonnaan bulaa giddu-gala
godhate ta‟uun isaa jabinasaati. Carraaqqiiwwan hedduu jireenya qonnaan bulaa
olqabuuf taasifamanii fi bu‟aawwan argamanis akka jabinaatti ilaalamu.
Gama biraatiin, kallattiin siyaasaa warraaqsa dimookiraasii sadarkaa yaa-rimeettis haa
ta‟uu akka sadarkaa raawwiitti dadhabbiiwwan irratti mul‟ata ni jiru. Wal-faallessuuwwan
keessa isaa jiran, dogoggoroonni raawwiirratti hojjetaman, amansiisummaa yaad-rimee
yeroo jalqabbii isaa turee fi fudhatamni inni qabu adeemsa yeroo keessa gaaffiin itti
ka‟aa akka dhufu taasiseera. Dadhabiiwwansaa keessaa kanneen angafa ta‟an armaan
gaditti dhihaataniiru.

l. ilaalcha Hayyoota Siyaasaa fi Diinagdee Irratti Qabu
Wal-faallessi inni guddaan, ilaalchi inni hayyoota siyaasaa “yaada tarkaanfataa” qaban
paarticha keessaaas haa ta‟uu mootummaa keessaa, akkasumas hayyoota diinagdee
dhuunfaa fi paartilee morkattootaa itti ilaalu jallataa dha. Mootummaan biyyittii keessa
hanqinni gabaa akka jiru hubachuun, ofittummaanii fi dheebuun namoota dhuunfaa
qabeenya horachuu hirmaannaa qabeenyaa haqa-qabeessa ta‟e akka hin uumne
hubachuun gabaa keessa harka akka galfattu yommuu eeyyamu, gama biraatiin immoo,
hayyoonni siyaasaa kanneen uummataaf quuqamanii fi ofittummaa irraa akka bilisa
ta‟anitti ilaaluun isaa yaada wal-faallessaa dha.
Akka adeemsa keessa mul‟atettis sababa hanqina gama mootummaatiin
malaammaltummaa fi kiraa sassaabdummaan kan nu agarsiisu faayidaan uummataa
namoota dhuunfaa faayidaa isaanii duukaa fiigan qofaan otoo hin ta‟iin hojimaata badaa
mootummaatiinis akka butamuu danda‟u dha.
Sirni warraaqsa dimookiraasii keenyaa Kun kaayyoon isaa inni guddaan mirga uummata
bal‟aa eegsisuu haa ta‟u iyyuu malee, hayyoota mirga uummataa dhiiban to‟achuun gara
daandiitti deebisuuf sirna itti gaafatamummaa seera bilisaa fi ifa ta‟e uumuu hin
dandeenye.
Yaadaa Misiima Diinagdee Qofaan Utubamuu Isaa
Yaadni warraaqsa dimookiraasii falaasama soshaalizimii keessaa waan burqeef, yaadni
bu‟uuraa kallattii siyaasaa kana adda durummaan diinagdee irratti xiyyeeffata. Kana
jechuun rakkoo biyyi qabdu mara diinagdee faana walitti hidhuutu irraa calaqqisa.
Falaasamni soshaalizimii rakkooleen hawaasummaa fi siyaasaa garaa garaa irra
keessaan muldhatan hundinuu bu‟aa diinagdeeti jedhee amana. Kanaaf rakkoon
siyaasaas ta‟e rakkooleen biroo bu‟aa diinagdeeti jedhee yaada. Haa ta‟u malee, jireenyi
dhala namaa sirna diinagdee qofaan kan daanga‟e miti.
Hojjataan tokko akkuma gara industirii hojjetuutti yookiin baka hojii biraa adeemu;
akkasuma, jireenya hawaasummaa keessatti saalaanis haa ta‟u akka gosa hojii isaatti
waan itti hirmaatus ni qaba. Sirna diinagdeedhaan alatti hidhatni maatii fi hidhatni
jireenya hawaasummaa biroon caasaaleen hawaasumaa garaa garaa akka jiraatan
taasisu. Warraaqsi dimookiraasii yaadaa fi ilaalcha misooma diinagdee qofa irratti waan
utubameef, rakkooleen siyaasaa fi jeequmsa biyya keessatti uumamaa turan hundi
hiyyummaa irraa madda jedhee yaada.
Yoo ta‟es, hiyyummaan sababa tokko qofa malee hundaaf sababa ta‟uu hin danda‟u.
Utuu hiyyummaan sababa isa guddaa ta‟eera ta‟eeti, hanguma hiyyummaa hirdhisaa
dhufne jeequmsi Siyaasaa hirdhachaa fi biyyis nagaa argachaa deemuutu irra ture. Kun
kan inni nu hubachiisu, uummatni tajaajila hawaasummaa fi diinagdee argachaa dhufe
jechuun nageenyis ni bu‟a jedhanii yaaduun dogoggora ta‟uu isaati. Dhala namaa
bineensarraa wantoota adda isa godhan keessaa tokko fedha wantoota ijaan argamanii
dabalatee fedhii garaa garaa qabaachuu isaati.
Fedhiin kunis kan bilisummaa, kan mirga dhala namaa, kan haqaa, kan wal-qixxummaa,
kan mirga dubbachuu fi kkf dha. Namni tokko fedhiin nyaataa, mana jireenyaa, uffataa,
geejjibaa fi bashannanaa waan guuteefiif qofa jeequmsa irraa bilisa ta‟uu hin danda‟u.
Fedhiin qaamaa isaa qofti waan guuteefiif, hirdhina gama kaaniin itti muldhatu dagachuu
hin danda‟u. Fedhii nyaataa lammilee isaanii guutuuf mootummonni abbaa irree
hedduun utuudhuma ifaajanii dhiibbaa uummata irraa kan itti hammaatuuf dhalli namaa
buddeena qofaan waan hin jiraanneefi dha. Hiyyummaa mo‟achuu dabalatee
bilisummaa fi haqa dhugoomsuu irratti hojiin hojjetamuu qaba.

III. Kallattii Yookiin Sarara Ceesisaa Moo Dhaabbataa?
Rakkoon inni biraa warraaqsi dimookiraasii kallattii ceesisaa ta‟ee otoo jiruu akka kallattii
dhaabbataati fudhachuu keenya dha. Sanadoota keenya keessatti dabalatee akka
mul‟atutti, warraaqsi dimookiraasii akka komunizimii fi sirna kabbareetti sirna
mootummaa haala dhaabbataa ta‟een of-gadi dhaabu miti. Kaayyoon warraaqsa
dimookiraasii hawaasa sadarkaa kaappitaalizimiin dura jiru gara sirna kaappitaalistiitti
akka ce‟u gochuun hawaasa haqaa fi dimookiraasii guutuun keessatti mirkanaa‟e ijaaruu
dha. Haaluma kanaan, yaad-rimichi yeroo Gabaabaa keessatti akka shoollibuu fi
soshaal dimookiraasiidhaan akka bakka buufamu kaa‟ameetu jira. Ce‟umsa
kaappitaalizimawaa ergama deessisuu kan qabu warraaqsi dimookiraasii ce‟umsichaaf
dursa barbaachisoo wantoota ta‟an kanneen akka guddina siyaasaa fi diinagdee hanga
irraa eegamuun fiduu hin dandeenye.
Diinagdee biyya keenyaa ceesisuu fi yaaliiwwan kaappitaalizimii ijaaruuf taasifaman
hangam bu‟a-qabeessa turan jedhanii gaafachuun barbaachisaa dha. Gaaffii kana haala
fooyya‟aa ta‟een ilaaluuf mootummaa misoomawaa yookiin mootummaa misooma
dimookiraatawaa warraaqsa dimookiraasii cinaan hojiitti gale dura ilaaluun barbaachisaa
dha. Mootummaan misoomawaa yaad-rimee biyyoonni Baha Eeshiyaa guddina ajaa‟iba
jedhamu akka galmeessisan taasise dha.
Mootummaan misoomawaas akkuma warraaqsa dimookiraasii yaad-rimee ce‟umsaa
yommuu ta‟u, irra caalaan diinagdee si‟eessuun abbootii qabeenyaa dhuunfaaf haala
mijataa uumuu kan dandeessisu dha. Haaluma kanaan gosoota abbaan qabeenyaa
dhuunfaa keessatti hirmaachuu hin dandeenyee fi yeroo gabaabaa keessatti bu‟aa
baay‟ee fiduu danda‟anii fi gara fuul-duraatti abbootii qabeenyaa dhuunfaaf haala
mijeessan irratti mootummaan si‟oominaan hirmaannaa taasisuun diinagdee si‟oomsuuf
kan karoorfate dha.
Raawwii yaad-rimee kanaatiin misoomni saffisaa galmeeffame akka ciminaatti yoo
fudhatamu, hanga barbaadameen gabaa bilisaa hundeessuu fi seektara dhuunfaa ofdanda‟e ijaaruun hin danda‟amne. Sababa hanqina mootummaa yeroo gara yerootti
guddachaa dhufeetiin diinagdeen to‟annaa humnoota muraasaa Jala waan ooleef,
abbootiin kiyyoon walitti hidhamanii qabeenya mootummaa saaman akka gar-malee
baay‟ataniif daandii saaqe. Abbaa qabeenyaa dafqa isaatiin asii fi achi jedhee qabeenya
horachuu yaaluuf balballi cufaa ta‟e.
Mootummaan suutuma suuts gabaa keessaa bahaa deema ejjannoon jedhu dagatamee
waggoota muraasa keessatti dhaabbile piraayveetayzeeshiniin dhuunfaatti dabarsine
kanneen caalan irra deebiin hundeessine. Seektara sibiilaa fi seektaroota guguddoo walfakkaatan keessatti akka hirmaatan dhaabbileen hundeessine meeshaalee dheedhii
alaa dhufan walitti qabuun Televizhiinii suphuu eegalan eegalan jennee burraaqne.
Carraaqqii mootummaan misiima irratti taasisu keessatti gaheen mootummaa seektara
dhuunfaan bakka buufamaa haala itti dhufuu fi sadarkaa idil-addunyaatti morkitoota akka
ta‟aniif karoorri karoorfanne fashalaa‟ee, adeemsa akana keessa abboottiin qabeenyaa
dhuunfaan mootummaan dhiibamanii akka quucaran taasifameera. Sababni kun itti ta‟uu
danda‟eefis mootummaan faayidaa uummataa fi badhaadhinaaf jedhee to‟annoowwan
taasisu akka carraa gaariitti fayyadamuun hayyoonni maxxantoota qaama mootummaa
faayidaan isaanii akka hin hafneef saamichi akka itti cimee adeemuf dhiibbaa
taasisaniini.
Mootummaan bakkicha yoo abbootii qabeenyaa dhuunfaaf gadi lakkisaa dhufe
faayidaan isaanii waan jalaa tuqamuuf, hanga danda‟anitti abbaan qabeenyaa dhuunfaa
akka quucaruu fi harka-galfannaan mootummaa akka dabalu barbaadu. Warraaqsi
dimookiraasii sirna seera bilisaa saamicha kana to‟achuuf nu dandeessisuu fi olaantummaa seeraa kabachiisuu dandeessisu waan hin diriirsineef saamtonni seeraa fi
danbii akka meeshaatti fayyadamuun saamicha isaanii jabeeffatan. Waqtii hojiitti hiikuu
yaad-rimee warraaqsa dimookiraasiis haa ta‟uu mootummaa misoomawaa keessatti
wanti otoo hin hubatamiin hafe tokko riqicha ceesisaa ta‟uusaanii irraanfachuu yookiin
ce‟uudhaaf fedhii dhabuu keenya dha. Riqichi bakka jirruu gara bakka biraatti nu ceesisu
matumti isaa bakka ga‟umsaa ta‟ee hafe.
Riqicha dafanii fixanii gara sadarkaa hawaasummaa fi abbootii qabeenyaa waaroo
guddistummaa hawaasa qonnaan bulaa fi diinagdee uffachuun carraa seektaroota
murteessoo ta‟an to‟achuuf carraa waan isaaniif kennuuf hanga danda‟anitti riqicharra
dhaabachuun wanta faayidaa isaaniitiif ta‟u qofa akka ari‟atan isaan taasise. Riqichis
ulfaatinaa fi yeroo baachuu danda‟uun ol akka baatuuf waan dirqameef, dura
sosocho‟uu, boodarra immoo babbaqaquu eegale.
Dhuma irrattis, rakkoo jiraachuu biyya keenyaa fi siyaasa keenyaa qormaata keessa
galchu keessatti dhidhimne. Qonni keenya saffisaan akka hin ceeneef, ilmaan qonnaan
bulaa barumsa qaban saffisaan akka industirii mana keessaa fi sadarkaa
oomishtummaa giddu-galeessaatti hin guddane; mootummaa malee abbootiin
qabeenyaa seektaroota guddina saffisaa fiduu danda‟an keessatti hirmaachuu
barbaadan liqii fi dhiyeessiiwwan kana fakkaatan akka hin arganne; walumaagalatti,
guddinni diinagdee invastimantii mootummaan ala bu‟uura bal‟aa irratti akka hin
hundoofne isa taasiseera.

IV. Paartii-Danummaa Dhiisuun paartii-Tokkee Ijaaruu

ADWUI‟n qabsaa‟ee heerri inni raggaasise kaayyoo paartii-danummaa dimookiraatawaa
ijaaruuf ta‟uun isaa kan eegame ta‟ee, sagantaan warraaqsa dimokraatawaa keenyaa
haala qabatamaa ta‟een faayidaa fi fedhii qonnaan bulaa eegsisuun paartii haadhoo
yookiin paartii tokkee jabeessuun dirreen siyaasaa akka dhiphatuu fi ijaarsi dimookiraasii
akka quucaru taasiseera. Jalqabbiin gaarii adeemsa ijaarsa dimookiraasii keenya bara
jalqaba 1980 A.L.I irraa kaasee ture haala hirmaachisaa irra ture irraa suuta suutaan
gara dirree siyaasaa dhippisuutti mucucaate.
Biyya keenya biyya danummaan haqa bu‟uuraa kessatti ta‟etti heera mootummaa
keessa mirgoonnii fi qajeelfamoonni kunniinii fi mirgoonni kun akka dhiitamaniif heerri
mootummaa paartii danummaa eeyyamu otoo jiruu paartiin haadhoo akka haala mijataa
argatuu fi dhaabni mootummaa kamiyyuu ajandaan paartii haadhoo qofti kan itti
leellifamu taasiseera.
V. Sirna Oomishaa Kaappitaalizimii Dura Ture Irratti Qofa
Xiyyeeffachuun Sirnoota Oomishaa Biroo Dagachuu
Komiin fuula diinagdee warraaqsa dimookiraasii waliin wal-qabachiisuudhaan kaafaman
sirna oomisha kaappitaalizimii duraa irratti kan xiyyeeffatee fi sirnoota oomishaa birootiif
kan xiyyeeffannoo hin kennine kan jedhani dha.
Biyya tokko keessa sirnoonni oomishaa garaa garaa jiraachuu ni danda‟u. Sirnoota
darban irraa kan asi ce‟anis haa ta‟anii sirnoota oomishaa reefu uumamaa jiran walitti
fo‟amanii ilaalamuu baannaan haala ijaarsa biyyittii kallattii tokko qofaan ilaaluun
tarsiimoo biyyaalessaa guutuu ta‟e qopheeffachuun hin danda‟amu.
Biyya keenya keessatti babal‟achuu gabaa addunyaa fi teekinooloojiitiin wal-qabatee
sirni oomisha kaappitaalistii dagaagaa fi haala hawaasummaa biyyittii murteessaa
dhufeera. Waarraaqsi dimookiraasii irra caalaan qonnaan bulaa irratti waan xiyyeeffateef
biyya keenya keessatti sirna oomisha kaappitaalistii uumamaa jiru xiinxalee kallattii
kaa‟uu hin dandeenye.

VI. Birokiraasii Mootummaa Jabaamoo Paartii Jabaa?
Biyya keenya keessatti dhaabbileen sivil sarviisii, haqaa fi dimookiraasii dandeettii fi
ilaalcha ergama mootummaa misoomawaa gitu qaban hin ijaaramne. Haalli qabatamaan
biyya keenyaa biyyoota Kibba Baha Eeshiyaa fakkeenyota muuxannoo mootummaa
misoomawaa ta‟anii kaafamaniin faallaa kan dhaabbate dha. Sababni isaas jabinni
guddaa mootummaa misiimawaa dhaabbilee fi birokiraasii cimaa fi itti fufinsa qabu
ijaaruu danda‟uu dha.
Adeemsa keessa ilaalchi “mootummaa dimookiraatawaa misoomawaa” ol-aantummaa
qabachaa dhufe yeroo “mootummaan abbaa irree misoomawaa” ol-aantummaa
qabachaa dhufe illee wanti guddaan inni argate tokko dhaabilee kana, keessumaayyuu
dandeettii ol-aanaa fi miira biyyoolessaan,miira aantummaa siyaasarraa haala
qulqullaa‟een birokiraasii uumuu danda‟uu isaati.
Dhaabbileen hawaasa siviilii, miidiyaaleen, gaazexeessitoonnii fi bu‟aaleen aartii marti
bilisummaan sosocho‟anii hojimaata badaa fi hojiiwwan seeraan alaa saaxiluu fi
hojiiwwan haqa-qabeessa hin taane irratti duuluuf mirgi qaban mulqamuun maqaa
isaanii duubatti maxxantuu “misoomawaa”jettu kennanii fi sirnicha mamii tokko male
akka deeggaran taasifame. Kunis, itti gaafatammummaan mootummaa fi to‟annoon akka
hin jiraanneef balbala saaqe.

2.5. Kallattiwwan Siyaasaa Nuti Yaalle Maaliif Nu Hin Ceesisne?
Walumaagalatti, Itoophiyaan jalqaba soshaalizimii, itti aansuun immoo maxxantuu fi
qaccee soshaalizimii kan ta‟e warraaqsa dimookiraasii, itti aansuun immoo akka riqichaa
libiraalizimiitti ceesisuutti kan fudhatamu, adeemsa mootummaa misoomawaa yaalteetti.
Gama biraatiin immoo paartileen morkattootaa libiraal dimookiraasii fi soshaal
dimookiraasii hojiirra oolchuun fooyya‟aa akka ta‟e yaada ni kennu.
Haa ta‟u malee, kallattii siyaasaa kan biraa hojiirra oolchuu keenyaan dura Itoophiyaa
gara dimookiraasii fooyya‟aa fi badhaadhummaatti kallatti siyaasaa kanaan dura
yaalaman maaliif hanga karoorfameef bu‟a qabeessa otoo hin ta‟in hafan jennee ilaaluun
keenya murteessaa dha. Soshaalizimiin kutaalee addunyaa keenya kamittuu
badhaadhina diinagdee guutuu fi sirna dimookiraasii fiduu hin dandeenye jedhanii soda
tokko malee dubbachuun ni danda‟ama.
Karaa faallaa ta‟een badii guddaa qaqqaban garuu wal-qixa miti. Biyya keenyatti
soshaalizimiin badii hanga sana ga‟u sababa maliitiin nurraan gahe jennee ilaaluu
qabna. Mootummaan misoomawaa keessumaa biyyoonni baha fagoo Eeshiyaa guddina
ajaa‟ibaa yeroo gabaabaa keessatti galmeessisuu akka danda‟an yaada taasise dha.
Keessumaa, Kooriyaa Kibbaa, Siingaapoorii fi Hoong Koong seektara diinagdeetti qofa
otoo hin murtaa‟iin gama siyaasaatiinis sirna gabbataa uumuu danda‟aniiru.
Mootummaan misoomawaa Itoophiyaa keessatti keessumaa jijjiiramni gama guddina
diinagdeetiin galmeessisiise kan jajjabeeffamu dha. Haa ta‟u iyyuu malee, gama
hirmaannaa seektara dhuunfaa mirkaneessuuf caasaa ce‟umsaa dhugoomsuuttin
hanqina bal‟aatu irratti mul‟ate. Irra caalaas, bilisummaa siyaasaatiin wanta hin
miilkofneef biyya keenya xaxama siyaasaa hamaa keessa seensiseera.
As irratti gaaffiin bu‟uuraa ka‟uu qabu, modelli biyya Chaayinaa fi Kooriyaa Kibbaatti
hundeeffama kaampaaniiwwan guguddoo bu‟a-qabeessa dhuunfaa fi motummaaf
sababa kan ta‟e METEC‟n akkamitti qilee buuse gaaffii jedhu dha. Ilaalchi kallattii
siyaasaa kamiyyuu kan barumsa irraa fudhanuu fi gaarii isaa fudhachuun isa biraa
immoo ofii kan itti guuttannu dha malee yaada ittiin kakannuu fi ittiin daangeffamnu ta‟uu
hin qabu. Hokkoroonni waggoota shantama darban Itoophiyaa keessa turan beekumsa
alaa arganne duuchumatti haala qabatamaa biyya keenyaa waliin walitti buusuun rakkoo
uumame dha. Sababa kanaanis oollee bullee rakkoowwan keenya kaleessaa akka
haaraatti luqquumaa uummatoota gufuun tokko al-baay‟ee isaan rukutu taaneera.
Gama tokkoon namoota warraaqsa dimookiraasii fi mootummaa misoomawaa faarsanii
fi siyaasni Bahaa qalbii keenya hawwatu taanee, gama biraatiin immoo libiraal
dimookiraasii fi soshaal dimookiraasii kan faarsinu, siyaasa Dhihaan kakachaa fi walmaganaa rakkoowwan biyya keenyaa fi uummata keenyaa ulaagaalee warra faranjii
irraa haala bilisa ta‟een madaaluu hin dandeenye. Namoonni siyaasa Dhihaa faarsan,
siyaasni Dhihaa hojjaa biyya keenyaan safaramee kan nuuf hodhame akka hin taanee fi
uffata ergisaa akka ta‟e irraanfataniiru. ADWUI kallattii siyaasaa baha fagoo fi
Awurooppaabahaa fidee nurratti gadi naqe jedhanii qeeqaa ofiis kallattii siyaasaa
Dhihaa keessa seenanii kan guuran hunda furmaata biyyaa gootanii fudhattan malee
jedhanii nu wagi‟uuf yaalu.
Kallattiiwwan siyaasaa kana otoo hojiirra oolchinee maaltu uumamuu danda‟a jedhanii
sammuu isaanii keessatti yaadaan ilaaluu illee hin yaalee. Libiraal dimookiraasiin ijaarsa
aadaa libiraalizimii Awurooppaa irraa kan madduu fi sadarkaa qaroomina isaaniitti
safaramee dimookiraasii hodhame dha. Hayyuuwwan falaasama libiraalizimii jalqaban
mattan isaanii libiraal dimookiraasiin hubannoo sammuu hawaasaa kan barbaadu dha
jedhanii barreffamni isaan kaa‟an otoo jiru, nuti immoo duuchumatti‟uummanni wanta
hojjetu beeka‟ jechaa dhaaddannoo gurratti mi‟ooftu dhageessisna.
Baroota dheeraaf uummataa fi biyya bakka barumsi qaqqabee hin beekne fi waa‟ee
nyaata guyyaasaa yaaduurra bilisa hin bane qabannee carraaqqiin siyaasa Dhihaa
kallattiin biyya keenyarratti fe‟uuf taasisnu ajaa‟iba. Lafa qamadiidhaaf ta‟u otoo hin
qopheessiin qamadii facaasuu barbaanna. Yommuu akkas ta‟u kisaaraan isaa waan
sadiii dha. Laftis, sanyiinis, qotee bulaanis ni kasaaru. Kisaraan keenyas kanarraa adda
miti.
Haa ta‟u malee, leellistoonni ilaalcha kallatti libiraalizimii akka jedhanitti „guddinnii fi
badhaadhinni kan dhufu yoo lammiilee gidduu wal-dorgommiin hojjetanii badhaadhuu
akka uumamuuf dirree dorgommichaa mijawaa taasisne qofa dha‟ jennee yoo yaadnee fi
lammiileen wal-dorgommichaaf haala wal-qixxaataa ta‟een ka‟uu akka qaban yoo
daganne rakkoon uumamuun isaa hin oolu. Gariin abbaa qabeenyaa jabaa qabeenya
gahaa kaleessa kuusate ta‟ee, gariin immoo wanta nyaatu, wanta dhandhamu kan hin
qabne hiyyeessa ta‟ee, wal-qixxee haa dorgoman jechuun abbaan qabeenyaa irree
cimaa qabu sun hiyyeessa sana akka miciriqsu taasisuurra bu‟aa ce‟u akka hin qabne
durumaanuu ni beekaama. “Abbootiin seeraas loogii hin godhan; seerichis qixa hojiirra
oola” jechuunis madaaliyaaf dorgomsiisuun
Dorgomaa mo‟atu sana dursa filachuurraa addaan ba‟ee kan ilaalamu miti.
Tuullaan hiyyummaa kuufamaa dhufee as ga‟e walii keenya wal-morminee fi walgorsinee yaada fooyyaa‟aa wal-qabsiisaa rakkoowwan keenya yoo adeemsaan hiikne
malee akaafaa yaadaa fi gocha namoota muraasaa qofaan kan jigfamu miti. Kuufamni
hojii duubatti hafummaa bara dheeraaf otoo hin hiikiin as geenye kun yeroo gabaabaa
keessatti salphisnee gara badhaadhinaatti deemuuf, wanta hunda caalaa yaada haaraa
gaafata. Kanaaf, daandii bilisummaa mataa keenyaa kan dimookiraasiin, haqnii fi walqixxummaan otoo hin seela‟iin ittiin mirkanaa‟an baafachuu nu barbaachisa.
Falaasama birmadummaan isaa eegamee fi bu‟uura uumama Itoophiyummaa keenya
waliin deemuu fi haala addunyaan keessa jirus hubannoo keessa galchuudhaan rakkoo
keenya kan nuuf hiikuu danda‟u untumti itti guuttachaa fi soroorsa kan nuuf hiikuu
danda‟u, nutumti itti guuttachaa fi soroorsa kan deemnu, akkasumas kan irratti waliigalluu fi nu gurmeessuu danda‟u nu barbaachisa. Falaasamoota addunyaa irratti
leellifaman qo‟achuudhaan, yaada nu fayyadu qofa akka barbaachisummaa isaatti
foonee fudhachuu fi falaasama rakkoo hiiku tokko qabaachuu nu barbaachisa.

Maalummaa Ida’amuu

Aadni ida‟amuu dhimmoota hawaasummaa, siyaasaa fi diinagdee dabalatee,
jiruu fi jireenya dhuunfaa fi hawaasummaa kan xuqu dha. Maalummaan
ida‟amtummaas biyyi keenya Itoophiyaan daandii isheen irra adeemuu qabduu fi
galma isheef tolukan akeeku dha. Gabbachuu yaada ida‟amuu kanaaf kaka‟umsa
guddaa kan ta‟e yeroo dhihoo asitti rakkoolee siyaasaa fi jijjirama biyya keenya keessatti
raawwachaa dhufaniif furmaata waaraa barbaaduu keenya irraa madda. Kanaaf yaadni
ida‟amuu rakkoolee qabatamoo biyya keenyaa fi qor-qalbii hawaasichaa kan bu‟uura
godhate dha. Burqaan yaada ida‟amuu rakkoolee qabatamoo biyyaa waan ta‟eef hiikkaa
fi maalummaan ida‟amuus haala qabatamaa biyya keenyaa irraa madda.

Y

Beekumsi idil-addunyaa garaa garaa yaada ida‟amuu gabbisuuf shoora taphatan ni
qabu. Haa ta‟u iyyuu malee, calaltuun muuxannoo idil-addunyaa haala qabataamaa
biyyaa keessaati.

Ida’amuu jechuun:
Akeekni ida‟amuu inni ol-aanaan biyyi keenya waggoota darban keessa injifannoowwan
gama diinagdee fi siyaasaatiin galmeessiste eegsisaa, dogoggoroota jiran mara immoo
sirreessuudhaan fedhii fi dantaa dhaloota dhufuu galmaan ga‟uu dha. Kanaaf, gama
rakkoolee biyyaa xiinxaluutiin ida‟amuun yaada biyyaa keessaa burqe dha. Gama
furmaata soquutiin immoo beekumsaa fi muuxannoo biyya keessaa fi alaa kan walitti
ida‟uun fudhate dha.

3.1. Hanqina Qofummaa Irraa Gara Taatummaa
Wanti ofii isaatiin guutuu ta‟e hin jiru. Wanti hundumtuu dhabamuu irraa gara
jiraachuutti, jiraachuu irraa immoo gara dhabamuutti kan ce‟u carraaqqii guutummaa
fiduudhaaf godhamu keessatti dha. Wanti hundumtuu yeroo hunda adeemsa jijjiiramaa
keessa kan darbu bu‟aa ba‟ii guutummaa kana fiduuf taasisu keessatti dha. Guutummaa
kana fiduudhaaf immoo naannoo isaanii waliin quunnamtii gochuun isaan barbaachisa.
Quunnamtii taasisaniinis guutummaa isaaniif wanta isaan barbaachisu sassaabbatu.
Quunnamtii guutummaaf barbaachisaa ta‟e kana gochuuf gaafa rakkatan hanqinni
qofummaa ni uumama.
Jireenya hawaasummaa dhala namaa keessatti hanqinni qofummaa iddoo guddaa
qaba. Ijaarsota hawaasummaa kan uume carraaqqii dhalli
Namaa jireenya hawaasummaa isaa keessatti gara guutummaatti ittiin of-guddisaa
deemuuf taasise dha. Guutummaan bakka ga‟umsa yaadaa malee wanta gochaan
qabatamu miti. Namoonni bakka ga‟umsa yaadaa kana harkaan qabachuuf carraaqqiin
taasisan naannawaa isaanii waliin quunnamtii akka taasisanii fi wanta hanqina isaanii
guutu akka mil‟atan isaan taasisa. Carraaqqii hanqina qofummaa kana guuttachuuf
taasisantu guddina waliigalaa dhala namaa fida.
Namoonni sababoota adda addaatiin quunnamtii naanoo isaanii waliin qaban addaan
kutuudhaan yookiin hir‟isuudhaan qofummaaf saaxilamuu danda‟u. maddi qofummaa
inni guddaan garuu madaalliin wal-tumsuu fi wal-morkuu gidduu jiru gaafa gar-tokkotti
jal‟ate kan uumamau dha; gama biraatiin immoo qofummaa keessaa ba‟uun kan
danda‟amu wal-tumsuu fi wal-morkuu uumuun yommuu danda‟amu dha. Hariiroo
hawaasummaa namootaa keessatti wal-morkiin yommuu jabaachaa dhufu, namoonni
quunnamtii naannoo isaanii waliin qabaniin „hanqina keenya wanta guutuu danda‟u
argachuu hin dandeenyu‟ jechuun abdii kutatanii taa‟u. Hariiroo wal-morkii keessaa
naannoo isaaniitti wanta hanqina isaanii guutu argachuurra kisaaraa hanqina isaanii
dabalu keessummeessaa akka jiran yeroo yaadan quunnamticha addaan kutu.
Morkachuu dhaabanii sababa wal-morkiitiin hanqina isaanirra qaqqabu dhaabuuf yaalii
taasisu. Sababa kanaanis, naanoo isaaniifis haa ta‟uu jijjiiramaaf cufaa ta‟u. qofummaan
galtee jijjiiramaa naannoo keenya irraa argannu waan dhaabu jijjiirama gaddeebi‟ummaa keessa galla. Sababa kanaanis, bu‟aan qofummaa inni dhumaa baduu
dha.
Gama biraatiin, namoonni hariiroo hawaasummaa isaanii keessatti wal-tumsuun isaanii
gaafa jabaachaa dhufu, miira hanqina isaanii waan guutu akka salphaatti waan
argataniif miirri guutummaa isaanii
Jabaachaa dhufa. Deebiin “tole” jedhu naannoo isaanii irraa argatan of-dagachiiseenii
ofitti amanummaa “wanti hundumtuu harka keenya keessa jira” jedhuun miirri hanqinaa
isaanii ni bada. Miirri guutummaa kun hanqina isaanii guutuuf asiif achi fiiguurra
naannoo isaanii fi jijjiiramaaf cufaa akka ta‟an isaan taasisa. Miirri guutummaa isaanii
kun yaada “naannoo keenya irraa homaa hin barbaannu” jedhu keessa isaan galchuun
qofummaa keessa galu. Kunis, jijjiiramaaf cufaa nama taasisa.
Wal-morkii fi wal-tumsi inni tokko isa biraa irra jabaachaa yoo dhufe, hanqinni qofummaa
adeemsa naannoo waliin wal-quunnamuu addaan kuta. Hanqina qofummaa guutaa
deemuu fi jijjiirama guddina irratti hundaa‟e fiduuf wal-morkii fi wal-tumsi dhimmoota
barbaachisoo dha. Jireenyi wal-morkii hin qabne garaa of ga‟uuf dhihoo waan ta‟eef
jijjiiramaaf cufaa nu taasisa; kanaafuu, qofummaaf nu saaxila. Gama biraatiin immoo
jireenyi wal-tumsuu hin qabne wanta garaa nama ga‟u waan hin qabneef abdii kutachuu
keessa nu galchuudhaan jijjiiramaaf cufaa akka taanu nu taasisa; kunis qofumamaaf nu
saaxila.
Hanqinni qofummaa wal-morkii fi wal-tumsuu gidduu madaalliin qixa ta‟uu dhiisuu
isaatiin wal-morkii irraas ta‟e wal-tumsuu irraa duubatti akka jennu haala nu taasisu dha.
Kana jechuunis, wal-morkiin yommuu jabaatu yookiin wal-tumsuun yommuu jabaatu
hariiroon namoonninaannoo isaanii waliin qaban addaan cita. Hanqinni qofummaa sirna
hawaasummaa namootaa keessatti hariiroowwan sirnoota xixinnoo gidduu jiru
murteessuun ijaarama hawwasummaa murteessa. Namoonni yookiin sirnoonni
qunnamtii isaan sadarkaa maatiin, ollaan, hawaasaan, biyyaan, ardii fi addunyaa
keessatti uuman hundi adeemsa hanqina qofummaa keessa darbanii kan guddaatan
yookiin kan tortorani yookiin badani dha.
Sirnoonni hanqina qofummaa keessaa ba‟uun gara guutummaatti dhiyaachuuf naannoo
isaanii waliin quunnamtii taasisuu yookiin qofummaa isaaniitti citanii hafuun tortoranii
baduu dha. Sirnoonni imaalli isaan gara guutummaatti taasisan itti fufinsa quunnamtii
naannoo isaanii waliin qaban eeguun gara sirna haaraa guddaatti isaan guddisa.
Daandii kanaan sirnoonni xixiqqoo hanqina qofummaa isaanii keessaa lakkoofsa bahaa
dhufaniin naannoo isaanii waliin yookiin waluma isaanii waliin wal-harkisuun gara sirna
guddaatti jijjiiramu. Adeemsa qunnamtii wantoota xixxiqqoo irraa wantonni guguddoo
uumamuu kana „taatummaa‟ jennee waamna.
Akkaataan uumama wanta hundumaa walitti qabama wantoota xixiqqoo irraa kan dhufe
dha. Uumamni kan dhugoomte wantoonni xixiqqoo walitti sassaabamanii wantoota
guguddoo waan uumuu danda‟anii fi Gamtaa guguddoon dhalli namaa har‟a hundeesse
ijaarsota maatii fi gosaa irraa ka‟uudhaan as gahan. Filannoon sirnoonni qaban yookiin
guddachaa jiraachuu isaanii mirkaneeffachaa deemuu, yookiin immoo xinnaachaa badii
isaanii mirkaneeffachaa deemuu dha. Guddachaa fi jiraachuu isaanii mirkaneeffachaa
gara guutummaatti imaluu isaanii fi eenyummaa guddaa keessatti of ibsuu isaaniitiin
taatummaa jenna. Taatummaan guddina keessa adeemsa jiraachuu ofii
mirkaneeffachaa dhufuu dha. Taatummaan kan dhufu waantonni sassaabamaa,
kuufamaa fi horaa gaafa dhufani dha. Adeemsa kanaani dha egaa ida‟amuu kan jennu.
Wiirtuun qo‟annoo fi qorannoo Itoophiyaa galmee jechaa bara 1993 qopheesse
keessatti, jechi ida‟amuu jedhu jecha hundee „ida‟ama‟ jedhu yookiin „ida‟e‟ xumura
jedhu irraa kan argame ta‟uu isaa ibsa. Haaluma kanaan, „ida‟e‟ jechuun “walitti qabe,
kuuse, sassaabe, bakka tokkotti qabe” hiika jedhu nuuf kenna. Haaluma wal-fakkaatuun,
hiikni jechaa
Alaqaa Dastaa Taklawaldis “sassaabe, walitti qabe, kuuse, bakka tokkotti guure,
tokkummaan dhaabachiise, mare” jedheetu hiika.
Taatummaa uumaa jiraachuu keenya eegsisuuf yaada keenya, maallaqa keenya,
beekumsa keenya, hojii keenya, jireenya keenyaa fi kkf, walumaagalatti sassaabuu,
kuusuu fi horachuu nu barbaachisa. Ida‟amuu kan jennu fedhiidhaan adeemsa kana
keessa of-dabarsuu fi taatummaa mirkaneessuudhaani.
Sassaabamuu yommuu jennu, isa bittinaa‟e gara tokkotti fiduu jechuu yommuu ta‟u,
yaada ida‟amuu keessatti ida‟ama dalgaa ilaallata. Kana jechuunis hojiiwwanii fi yaadota
kaleessaa irratti hojiiwwanii fi yaadota har‟aa dabaluu jechuu dha. Wantoota yeroo
hundumaa akka haaraatti jalqabuurra, wanta jiru irrattti dabaluu ilaallata.
Sassaabuun yaadota har‟a jiran wal-qabachiisuu yommuu ta‟u, kuusuun immoo yaadota
kaleessaa irratti kan har‟aa dabaluu jechuu dha. Adeemsa kana itti fufiinsaan
raawwachuuf human yookiin kaappitaala ka‟umsaa taatummaatti nama geessu
kuufachuun immoo horachuu jedhamee waamamuu danda‟a. Kanaafuu, ida‟amuu
yommuu jennu akkasumatti yoo cal‟ifnee dhiisne jiraachuu keenya wanta balaarra
buusu, hanqina qofummaa suuta suutaan tortoraa akka bannu nu taasisu, haaluma
kanaanis taatummaa keenya mirkaneeffachaa jiraachuu keenya mirkaneeffachuu akka
dandeenyuuf daandii kaappitaala ka‟umsaa siyaasaa fi diinagdee ittiin horachuu
dandeenya.
3.2. Kaappitaala Ka’umsaa Horachuu
Hiikni jecha Afaan Amaariffaan “ወረት” jedhuu maallaqa yookiin kaappitaala daldala
jalqabuuf nama dandeessisu jechuu keenya. Akka
Yaada ida‟amuutti “ወረት” yommuu jennu “humna ka‟umsa waliigalaa” yookiin
“kaappitaala ka‟umsaa” sochiiwwan gama siyaasaa fi diinagdeetiin taasifnu milkeessuuf
nu barbaachisu jechuu dha.
Milkoominaa imala dhala namaa fi guddina hawaasummaa keessatti jalqabbiin yookiin
ka‟umsi isaanii murteessaa dha. Jalqabbii gad-aanaa irraa kan eegalu yoo ta‟e,
carraaqiin isaa itti aanu wal-xaxaa fi rakkisaa, imalli isaas imala abjuu ta‟uun isaa hin
oolu. Hojiiwwan baay‟ee fi kuufamoo kaleessa hin hojjetamne yoo jiraatanii fi har‟as
hojicha qofaa kan hojjennu yoo ta‟e, ka‟umsi gad-aanaa jijjiiramaa baay‟ee xiqqoo waan
ta‟uuf, saffisaan jijjiirama fiduun rakkisaa ta‟a. Haa ta‟u malee, kaleessaa irraa
kaappitaalli ka‟umsaa horataman yoo jiraatanii fi har‟as yaadonni fi hojiiwwan yoo
sassaabamaa deeman, isaan irraa ka‟uun jijjiirama fiduun salphaa ta‟a.
Itoophiyaan carraaqiin ishiin siyaasaa fi diinagdeen gara sadarkaa ol-aanaatti imaluu fi
jiraachuu ishii mirkaneessuuf taasistu wal-xaxaa fi duubatti harkifataa kan ta‟u,
humnoota qabnu sassaabuunii fi kan qabnu irratti dabaluun kaappitaala ka‟umsaa
harachuu waan itti hin barreefi. Jalqaba, kaleessa irratti daballee ijaaruurra yeroo
hundumaa akka haaraatti waa jalqabna. Kunis, yeroo hunda haaraa akka taanu nu
taasisa. Humna keenyas yeroo hunda xiqqoo taasisa. Hojii daldalaa keessatti
“kaappitaala ka‟umsaa” yommuu jennu maallaqa ka‟umsaa nagada sana jalqabuu nu
dandeessisu akkuma ta‟e, yaada ida‟amuu keessatti immoo “kaappitaala ka‟umsaa”
jechuun hojii keenya itti aanu hojjechuuf jalqabbii haala qabatamaa nuuf ta‟u jechuu dha.
Kuufamni aadaa, siyaasaa, diinagdee, teekinooloojii fi kkf yoo guddachuu baatee fi achi
irraa ka‟uun hojii keenya itti aanu hin hojjennu taanaan tarkaanfiin keenya yeroo hunda
duubatti harkifataa ta‟uun isaa
Kan hin oolle dha. Wanta qabnurratti daballe hojjechuurra, isa ture diiguudhaan harree
gatuu baannaan waan hojjenne nutti hin fakkaatu. Wanti duraan ture waan fedhe
ta‟uyyuu, isarra dhaabbatanii, dogoggorasaa sirreessanii, isa itti aanu yaaduurra isa ture
diignee yeroo mara akka haaraatti shaakalaa taanee eegalla. Wantonni immoo yoo
sassaabamanii kuufaman malee qofaa isaanii xiqqoo fi dadhaboo dha. Keessumaa kan
akka Itoophiyaa yeroo dheeraaf addunyaa faana quunnamtii qabdu addaan kutuun
hanqina qofummaa keessatti tortoraa turteef dhiibbaan isaa dachaa ta‟uu hin oolu.
Itoophiyaan baroota hedduuf qofummaan tulluuwwan ishee keessatti of-awwaaltee
jiraachuunii fi balbalashee jijjiiramaaf cufaa taasistee turuun dhabamina jijjiiramaan
hanqina qofummaa keessatti tortoraa turte. Akka biyya mootummaa ammayyaawaatti
erga hundoofteen booda immoo balbala ishee biyyoota alaatiif banaa taasiftu iyyuu
quunnamtiin lammilee ishee gidduu jiru laafaa ta‟uu isaa irraan kan ka‟e humnoota
keenya sassaabbachuu waan hin dandeenyeef qofummaa keessa maassanna.
Rakkoon guddaan amma biyya keenya keessatti mul‟atu, qofaa qofaa karaa keenya
fiiguurra humna qabnu sassaabnee fayyadamuu dadhabuun keenya, isa ture irraa
kaanee ijaaruu yaaluurra yeroo keenya irra caalaa diiguudhaaf kan balleessinu waan
ta‟eefi dha. Ka‟umsi keenya wanta hedduu irratti bakka hedduu gad-aanaa irraa waan
ta‟eef, dafnee gara oliitti bahuuf humna qabnu mara idaanee itti fayyadamuun dirqama
keenya dha. Kaleessa irraa kuufamaa wantonni dhufanii fi kaappitaala ka‟umsaa gahaa
wantonni irratti kuufanne yoo jiraataniyyuu, wantoota hedduun kuusaa tuullaa hojiitu
nurra jira. Gara hojii itti aanuutti seenuu keenyaan dura tuullaa hojii kana
qulqulleeffachuu qabna. Qofaa qofaa deemuun immoo hojii nurra tuulame kana
salphisuu hin dandeenyu. Taatummaa keenya mirkaneeffachaa jiraachuu keenya
eegsisuuf yoo barbaanne daandii
hanqina qofummaa gara baduutti nu geessu hiikuuf hatattamaan ida‟amuu qabna.
Bu’uura ida’amuu
Ida‟amuuf yookiin hanqina qofummaa keessaa ba‟uuf ta‟an keessaa kaayyoo waloo
qabaachuu fi kaka‟umsa (fedhii) qabaachuun barbaachisoo dha. Isaan kana lamaan
bu‟uura ida‟amtummaati jechuu dandeenya. Kaayyoo waloo qabaachuun bu‟uura
ida‟amuu isa tokko yommuu jennu, ida‟amuun garaagarummaa ce‟uudhaan kaayyoo fi
faayidaa waliiniif hiriiruu waan filatuufi. Garaagarummaa kamiyyuu keessatti kaayyoo
waliinii bu‟uura godhachuun wal-tumsuudhaan bu‟aa fiduun ni danda‟ama jedhee yaada.
Injifannoon Adwaa kan dhugoome garaagarummaa keessa keenya jiru ce‟uun kaayyoo
walootiif waan hiriirreefi.
Kaayyoon waloo jiraachuu fi injifannoo waloo nama goonfachiisa. Kaayyoo walootiif
hiriiruun wal-dorgommii fi wal-tumsa nageenyi isaa eegamee fi madaalli isaa eege akka
jiraatuu fi humna keenya akka sassaabannu kan nu gargaaru dha. Madaallii waldorgommii fi waliitumsuu gidduu jiru eeguun baay‟ee barbaachisaa dha. Isa tokko
dhiisnee isa kaan qofa irratti yoo xiyyeeffanne kaayyoo waliinii mirkaneeffachuu fi waliin
jiraachuu itti fufsiisuun hin danda‟amu. Fakkeenyaaf, biyya keenya keessatti daldaaltonni
bunaa wal-dorgommiin yeroo isaan gidduutti jiraatu buna qulqul‟inni isa fooyya‟aa ta‟e
gabaaf akka dhihaatuuf daandii banu. Akka waliigalaatti seektarichi rakkoowwan isa
mudatan hiikuuf immoo tumsa barbaachisa. Qonnaan bultoota buna oomishan waliin
gargaaruun, kuusaa buna ammayya waliin ijaaruun, akkasumas biyyi keenya mallattoo
daldalaa tokkoon oomisha bunaa akka gabaa addunyaaf dhiheessituu fi mirgi
abbummaa
akka nuu mirkanaa‟uuf waliin hojjechuun barbaachisaa dha. Taatonni adeemsa
oomishaa fi gurgurtaa bunaa keessa jiran gamtaan otoo wantoota kana irratti hojjetanii
seektarichi akka bu‟aa agarsiisu ni taasisu, akkasumas itti fayyadamummaa walii
isaaniis ni mirkaneeffatu.
Namoonni kaayyoo waloo irratti yommuu wal-ta‟anii hojjetan rakkoolee biro kanneen
irratti waliif hin galle furuuf kaappitaala ka‟umsa horatu. Namoonni yeroo kaayyoo waloo
isaanii dhugoomfachuuf carraaqanitti walii galuu fi wal-hubachuu eegalu. Daandii ittiin
ida‟umtummaa uumnu keessaa tokkoo wal-hubachuu danda‟uu dha. Ida‟amuun walhubannaa fi wal-deggersa namoota, sirnoota yookiin murnoota garaa garaa gidduutti
uumamu irraa duudhaa argamu dha.
Walitti dhufeenyi kamiyyuu kaayyoo waloo xixiqqoo jedhaman irraa eegala. Yaadni
ida‟amuus walitti dhufeenya xixiqqoo yookiin gad-aanoo ta‟an haala gaarii fi nageenyaan
adeemsisuun gara kaayyoo ol-aanaa taatummaatti kan nu geessu dha.
Kaayyoo waloo bu‟uura godhachuun tattafachuun dandeetti waloon hojjechuu fi
maalummaa waloo (common identity) uummachuu nu dandeessisa. Maalummaan waloo
uumuun immoo hojjetamee yeroo tokkotti waan dhumu osoo hin taane, yeroo
hundaijaaramaa kan guddatu dha. Maalummaan waloo ijaaramaa kan adeemu immoo
kaayyoo waloo irratti yeroo wal-tumsinu dha. Kaayyoon waloo addummaa dhala namaa
gidduu jiru bu‟uura kan godhate sababa ta‟eef, namni kaayyoo waloo kana hin tumsine
sababa nagaa ta‟ee qabaachuu hin danda‟u. Kanaaf, yaada ida‟amtummaa jalatti osoo
wal hin gufachiisin maalummaa waloo dhugoomsuuf haalota mijatoo uumuun ni
danda‟ama. Kunis taatummaa ol-aanaa dhugoomfachaa jireenyaa fi itti-fufiinsa keenya
mirkaneeffanna.
Bu‟uurri ida‟amuu inni kan biraan immoo kaka‟umsa fedhii irratti hundaa‟e qabaachuu
dha. Kaka‟umsa jechuun namni kamuu naannoo
Jiraatu yookiin hojjetu keessatti walitti dhufeenya taasisu irraa maddu dha. Balbala ofii
cufatanii jijjiirama kamuu irraa adda of-baasuun hanqina qofummaadhaan tortoranii
baduu irra, balbala olla deemanii rukuchuu jechuu dha. Kaka‟umsa jechuun amaloota
kanneen akka aarii fi hafuura haaloo ba‟uu irraa of-qulqulleessanii, walitti dhufeenyaaf
harka diriirsuu jechuu dha.
Sirnoonni maraamartoo hanqina qofummaa irraa adda ba‟uun gara jijjiiramaatti
fuulleeffachuuf namoota naannoo isaanii keessatti walitti dhufeenya uumuuf kaka‟umsa
qaban barbaachisa. Hayyoonni yookiin beektoonni waliitti dhufeenya garaa garaa jiru
mara hubachuuf carraa addaa waan qabaniif kaka‟umsa uumuuf carraaquu qabu.
Sirnoonni hayyoota ga‟umsa qaban hedduu of-keessaa qabu, hanqina qofummaa sirriitti
hubachuun sirnicha haala qabatamaa naannoo waliin walitti fiduuf namoota kaka‟umsa
qaban horachuuf itti salphata.
Sababni kanaas sirni kamiyyu amala wal-xaxaa waan qabaniif, hanqina qofummaa
keessatti tortoruu isaanii hubachuun isaan rakkisa. Namni sirnicha keessa jiru tokko,
qaama sirnichaa ta‟ee utuu jiruu tortoruu sirnichaa hubachuun itti cima. Namoonni
sirnicha keessa hin jirre garuu, tortoruu sirnicha salphaatti hubachuu danda‟u. hayyoonni
ga‟umsa qaban garuu sirnichuma keessa iyyuu ta‟anii tortoruu sirnichaa hubachuun itti
hin cimu. Kanaaf, hayyoonni sirnicha badiisa irraa hambisuuf kaka‟umsaan walitti
dhufeenya uumuu danda‟u.
Ida‟amtummaan hirmaannaa fi kaka‟umsa hayyootaa fi namoota hayyoonni dursanii
gaafata. Ida‟amuun namoota ofitti harkisuu osoo hin taane, kaka‟umsa yookiin deemsa
ofii kan bu‟uura godhate dha. Maanguddoonni illee yommuu nama walitti araarsan, “mee
sitti haa hafu” kan jedhaniif, “anumatti haa hafu” jennee walitti dhufeenya kaka‟uu
barbaachisa. Kanaaf, bu‟uura ida‟amuu keessatti namatti yookiin murnatti
sababeeffachuun hiikkaa hin qabu. Abaluun “hin dhufu” naan jedhe jedhanii
komachuurra, demsa yookiin imala ofii itti fufuu gaafata. Kaka‟umsa akkasii keessattidha
ida‟amtummaan dhugoomuu kan danda‟u.
Kaka‟umsa namoota irratti hundaa‟uudhaan, ida‟amtummaan sadarkaa garaa garaatti
sadiitti qooduun ni danda‟ama. Isaanis: kara deemtummaa, keessummummaa fi
abbummaa yookiin abbaa manummaa dha.
Kara-deemtummaa
Sadarkaan kun, idaa‟amuu alaalatti ilaalanii bira darbuu, yaada ida‟amuu dhaga‟anii
maaltu na dhibeedhaan bira darbuu, dhimma biyyaa irratti taajjabaa ta‟uu, akka karadeemaatti of ilaaluu yookiin akka nama fira hin qabneetti of ilaaluu dha. Biyyi keenya
raafama siyaasaa hedduu kan dabarsite ta‟uushiitiin sadarkaa kanaan yeroo isaa
hedduu namni dabarsu danuu akka ta‟u tilmaamuun ni danda‟ama. Dhimma biyya
keenyaa irratti akka taajjabaatti namni of ilaalu, yaada nama biyya alaa fakkaatu kan
biyya isaa irratti kennu, dhihaatee namaan mari‟achuuf namni mamii keessa galu
hunduu sadarkaa ida‟amuu kanarra jira jechuu dandeenya. Gariin isaa barmaatii shakkii
aadaan siyaasa keenyaa uumeen kan xaxame, inni biraammo dunquqqoo dallansuu
irraa dammaquuf wal‟aansoo qabudhaan hiriira kara-deemtummaatti of maka.

Keessummummaa
Keessummummaan kara-deemtummaa irraa adda ba‟uun mana seenuu dha. Yaada
ida‟amuu waliin wal-baruu, kaayyoowwan isaa hubachuu, waliinummaa fedhuu fi
ida‟amuuf kaka‟umsa agarsiisuu taasifamee fudhatamuu danda‟a. sadarkaan kun
jalqabbiin hubannaan ida‟amuu kan irratti mul‟atuu fi fedhiin ida‟amuu kan itti mul‟atu
dha. Kaka‟umsi waa‟ee biyyaarratti tarkaanfii tokko tarkaanfachuun gorsuu, mari‟achuu
Fi wal-mormuu itti uumama.sadarkaan kun sadarkaa namoonni fedhii ida‟amuu haalaan
hubachuu fi ida‟amuuf qophii ta‟uu isaanii itti mul‟isanii fi qaama ida‟amuu malee karadeemaa akka hin taane itti hubatani dha.

bbummaa Yookiin Abbaa Manummaa
Sadarkaan kun, namoonni yaada ida‟amuu yaada mataa isaanii kan itti godhatani dha.
Ida‟amuu beekanii, hubatanii, yaada isaa yommuu hordofanii fi yeroo dhuunfatan,
sadarkaa abbaa manummaarra gahaniiru jenna. Ida‟amuun yaada nama kamirraayyuu
fudhatan otoo hin ta‟iin, ofuma isaanii irraa kan isaaniif dhihaate, carraa keenya gara
fuula duraatti kan tarkaanfachiisu, ejjannoo fi itti gaafatammummaa mataa isaanii ta‟uu
hubatu. Daandii injifannoo hunda keenyaa eenyu iyyuu mo‟aa, eenyu iyyuu mo‟atamaa
kan itti hin taane ta‟uusaa ni hubatu. Sadarkaan ida‟amuu kun sadarkaa ida‟amuu irraa
gara ida‟amsiisuutti kan itti ceenu dha.
Namoonni daandii ida‟amuu hubachuun koodeewwan isaanii warri biro akka idaa‟aman
kan itti watwaatani dha. Kanaanis ida‟amtummaa irraa gara ida‟amsiistummaatti ce‟u.
Sadarkaa kanarratti namoonni biyyi keenya kan keenya jedhu, waa‟een biyya keenya nu
ilaallata yaada jedhu gabbifatu. Miirri abbaa biyyummaa waan isaanitti dhaga‟amuuf itti
fufiinsa jiraachuu ishiitiif ni qabsaa‟u qofummaa fi qoccoloo yeroorra ceesisanii ilaaluun
carraa waloo gara fuulduraa ceesisanii ilaaluuf yaalu.
Duudhaalee Ida’amuu
Duudhaaleen ida‟amtummaa duudhaalee nuti Itoophiyaa keessaatti ijaaruuf karoorfannu
mara kan bu‟uura godhate dha. Duudhaaleen kun hundi utubaa ida‟amuuti. Duudhaa
jechuun wantoota garaa garaaf gatii nuti kenninu fi ulaagaa nuti ittiin waa madaallu dha.
Duudhaaleen ida‟amuu hanqina qofummaa keessaa ba‟uun taatummaa
dhungoomfachuudhaaf ulaagaa nuti dursa kenninuuf jechuu dha.
Duudhaalee ida‟amtummaa keessaa tokko tokkummaa biyyooleessaa dha.
Tokkummaan biyyaalessaa eenyummaan keenya akka addaan hin banne ta‟ee kan
walitti fo‟amee fi wal-qabate ta‟uusaa agarsiisa. Carraan saboota biyya keenyaa waliin
guddachuuf kan uumame malee gargar baanee yookiin qofaa qofaa keenya biyya
birmadoofte qabannee jiraachuu yookiin nagaan turuu hin dandeenyu. Tokkummaan
biyyaalessaa keenya kan filannoo qofa otoo hin ta‟iin, waa‟ee dirqama jiraachuu keenya
ittiin eegsisnu dha.
Duudhaan ida‟amtummaa inni biraan kabaja lammiilee dha. Kabajni lammilee of birattis
haa ta‟u namoota biraa irraa bakka argachuuf agarsiistuu kabajaati. Kabajni faayidaa fi
sodaa waliin adeemsa ittiin eegsisani dha. Adeemsa namoonni karaa gara milkaa‟inaatti
ittiin siqnu otoo hin taane, namoonni mataan isaanii milkaa‟ina akka ta‟an kan ittiin
amannu dha. Kabajni namaa uumama namaa hunda biratti sadarkaa dhuunfaa fi gareen
ilaalamuu danda‟a. Agarsiistonni kanneen biro kamiyyuu kabaja namaa kan
mirkaneessan ta‟uu qabu.
Badhaadhinni lammileen fedhii maqaa, qaamaa fi bilisummaa akka haala itti fufinsa
qabuun guuttataniif dandeetti isaanii ijaaruu dha.
Badhaadhinni fedhii qaama namaa kan ta‟an, tajaajilli nyaataa, dhugaatii, daara, bakka
jireenyaa, barumsa, fayyaa fi qulqullinnaa guutamanii argamuu dha. Dabalataanis, dirree
filannoo amansiisaa fi itti fufinsa qabu bal‟isuu, fedhii itti fayyadama guyyaa guyyaa
guutuu, bilisummaa siyaasaa goonfachiisuu, madaalli naannoo eeguu, gammachuu
lammiilee, nageenyaa fi wal-qixxummaa dandeettii mirkaneessuu isaan dandeessisu
jabeessuu dha.
Mul‟anni keenya Itoophiyaa dimookiraatawaa badhaatuu carraaqqii fi dhamaatii ijoolle
ishiitiin kabajamtee fi ulfaattee bara baraan jiraattu uumuu dha. Itoophiyaa keenya
kaayyoo kana qabattee akka doonii garbarra yabalaa jirtuutti haa fudhannu. Kaartaan
bu‟uura (road map) gara bakka gahuu barbaanneetti deemaa jiraachuu keenyaa fi
kallattii waliigalaa imala keenya nutti agarsiisu nu barbaachisa. Kaartaan bu‟uuraa kun
falaasama siyaasaa fi diinagdee ida‟amuu keenyaati. Kaartaa bu‟uraa keenya
qabannee, doonii keenya fe‟annee garba bal‟aa fi ciisaa sanarra rakkoo tokko malee
daandii fi bakka ga‟uuf deemnu irraa otoo hin maqiin imaluun nu irraa eegama. Bakki
ga‟uuf jennu fagoo fi daandiin achiin nu gahu baay‟ee wal-xaxaa waan ta‟eef dooniin
keenya daandicha qabattee kallattii sirriidhaan imalaa jiraachuu ishee yeroo hunda kan
mirkaneeffannu kompaasiidhaani. Kanaafuu, agarsiistonni ida‟amuu kompaasota kallatti
imaala keenyyaa fi gara gahuu barbaannutti deemaa jiraachuu keenya kan ittiin
mirkaneeffannu dha. Agarsiistonni ida‟amuu kunniin kabaja lammilee, badhaadhina,
haqa, tokkummaa biyyaalessaa, diimokiraasii fi nagaa.
Agarsiistonni ida‟amuu ibsanii fi meeshaaleen isaa: nagaa, dhiifamaa fi jaalala dha.
Isaan kun waraana, haaloo baafachuu, jibbaa fi arangamaawwan kanneen fakkaatan
ciruun ida‟amuuf akka mijatoo taanu nu taasisa. Amala loltummaa nagummaan,
dhiifama gochuunii fi
Sumii jibbaa jaalalaan bakka buufnu malee nageenyi, guddinni, abdiin ifaa jiraachuu hin
danda‟an.
Meeshaalee guguddoo ida‟amuu kanneen ta‟an nagaa, jaalalaa fi dhiifama qooqa
waliigalaa dhuunfaa, maatii fi hawaasaa gochuun duudhaalee keenya gara warra
ta‟anitti tokkummaa biyyaaleessaa fi kabaja lammiilee, dimookiraasii bira gahuuf wanta
ta‟uu qabu mara gochuu fi mudaawwan lafarra akka harkifannu nu taasisanii fi qalbii
keenya hiran jabinaan balaaleffachuu qabna.
Gufuuwwan Ida’amtummaa
da‟amuun falaasama safartuun mul‟atu dha. Falaasama kanaaf dhiheenyi qabnu
meetira ida‟amuun kan safaramuu fi dhiheenya waliigalaa falaasamicha waliin
qabnuun kan murtaa‟u ta‟a. Ida‟amuuf dhiheenyi nuti qabnus hanguma gufuuwwan
ida‟amuu ceenuun murtaa‟a. Ida‟amuun walumaa galatti gufuuwwan guguddoo lama
qaba: gufuuwwaan gochaa fi ilaalcha.
Gufuun ilaalchaa ida‟amtummaa rakkoolee haala itti yaadnu yookiin ilaallu faana kan
wal-qabatu dha. Ida‟amtummaan keenyas qixa rakkoowwan ilaalchaa qabnu salphifneen
madaalama. Ida‟amuu jechuunis rakkoowwan ilaalchaa kana bira ce‟uun ol-aantummaa
yaadaa fiduu jechuu dha. Rakkoowwan ilaalchaa kanas akka itti aanutti tokko tokkoon
ilaalla.

Gamaa fi Gamanummaa
Ilaalchi gamaa fi gamanummaa yaadaa, rakkoo ilaalchaa sadarkaa tokkoffaan biyya
keenya keessatti mul‟atu dha. Wantoota hedduu irratti fiixeewwan faallaa lameen irra
dhaabbatanii oloo yaa oloo waliin jechuu malee, inni tokko yaada isa tokkoo dhaga‟ee
xiqqoo walitti siquu yaaluun hin jiru. Gamaa fi gamana dhaabatee namni walitti iyyu
hanga fedhe yoo sagalee isaa ol-kaasse iyye illee namuu maal akka jechaa jiru hin
dhaga‟u. gamaa fi gamana dhaabannee hanga feene yoo guungumne, hanga feene yoo
dubbane owwaattuu malee kan nu dhaga‟u hinjiru.
Kaayyoon keenya sagalee ofii deddeebisanii dhaga‟uu yoo ta‟e malee owwaattuu faana
hasa‟uun hin barbaachisu. Owwaattuu yommuu jennu, wanta jenne kan irra deebi‟u, kan
ho‟isu jechuu keenya. Wanti barbaachisaan inni gama dhaabbate sun maal akka jedhu
itti siqanii dhaggeeffachuu dha. Wanta inni jedhu dhaggeeffannee “maal barbaaddeetu”
otoo jenneenii, owwaattuun ala namni isa dhaggeeffatu jiraachuu isaa hubachuun
rakkoo isaa karaa sirriidhaan ibsachuu eegala.
Itoophiyaan biyya namoota dhimmoota garaa garaa irratti yaada gamaa fi gamana
dhaabbate qabaniiti. Dhimma seenaa irrati gamaa fi gamana dhaabanne inni tokko isa
biraa hubachuun haa afuutii, dhaggeeffachuufuu qofaa‟aa miti. Yaada akka dhaala ofiitti
fudhatanii tiksuuf tattaaffachuu irra, yaadni kan wal-jijjiiramu, walitti makamu fi
xiinxalamu ta‟uu isaa hubatee yaada isaa gabbisuuf namni yaalu xiqqoo dha. Inni tokko
abaarsa seenaa qofa, inni kaan eebba seenaa qofa dhaga‟uu kan barbaadu yoo ta‟e
waliigaluu hin dandeenyu. Beekumsa haaraa kan barbaannu yaada keenya isa duraanii
akka nuuf jabeessuuf qofa yoo ta‟e jijjiiramuu hin dandeenyu.
Wanti biraa haa hafuutii badhaadhina biyya keenyaaf daandii nuuf tolu beekuuf illee
ilaalcha warra Dhihaa fi ilaalcha biyya keessaa irrattillee fiixee lama uumneerra. Gariin
beekumsi afaan faranjiitiin himamu malee fudhatamaa kan itti hin fakkaanne jira. Gariin
immoo beekumsa biyya alaatii fiduu akka birmadummaa biyyaa tuqsiisuutti ilaaluun na
qabaa na gadhiisaa kan jedhu dha. Beekumsi qabeenya dhala namaa waloo ta‟uu isaa
otoo hin hubatiin dallaa beekumsa biyya keessaa qofatti daangeffamee kan umurii isaa
guutuu fixu hedduu dha. Biyya keenya keessatti gama siyaasaa, diinagdee,
hawaasummaa fi kanneen kana fakkaataniin ilaalchonni ka‟an marti amala gamaa fi
gamana dhaabachuu qabu.
Furmaanni gamaa fi gamanummaa balleessuuf ta‟u tokko ce‟umsa ilaalchaa
bu‟uuraawaa gochuu dha. Ce‟umsi ilaalchaa kunis ilaalcha madaallii loogii hin qabne
kan gabbisu dha. Kana jechuunis wantoota hubachuudhaaf ramaddiiwwan wal-faallesso
uumnee ilaalcha keenya akka hin sakaalleefi dha. Dhalli namaa wantoota
salphaadhumatti hubachuuf wantoota fiixee faallaa lamatti qoodee ilaala. Gurraachaa fi
adii, gara-jabeessaa fi gara-laafessa, cimaa fi dadhabaa, diinaa fi fira,
gabaabaa fi dheeraa jechuun wantoota ija dunuunffachuun maqaa moggaaseefi
socho‟a.
hubachuudhaaf akka nutti toluuf wantoota garee faallaa lamatti malli qooduu kun
adeemsa yeroo keessa ilaalcha keenya sakaaluun, barmaatii madaalli keenyaa
ajjeeseera. Barmaatiin madaallii ilaalcha garee hin qoodne dha. Dheerinni kan safaramu
“meetira meeqa?” madaallii jedhuuni malee madaallii bicuu qoodamaa gabaabaa yookiin
dheeraa jedhuun miti. Gara dhugaatti kan nu dhiheessus ilaalcha kana. Kana ta‟uu
baannaan furmaanni keenya marti safara miila keenyaa otoo hin bariin miilli koo xiqqoo
dha yookiin guddaa dha jechuun akka kophee bitachuuti. Gurraacha moo adii dha
jechuu irra sadarkaa gurraachina isaa madaaluu, hamaa dha moo gaarii dha jechuu irra,
hanga hammenya isaa madaaluun dhugaatti nu dhiyeessa.
Wantoota garaa gara kan taasisu qabiyyee isaanii fi hanga isaaniiti malee wal-faallessuu
bu‟uuraa uumamaan qaban miti. Hammeenyummaan taappeellaa ol-fuunee kanaaf
yookaan sanaaf kenninu miti. Hundi keenya hammina qabna. Hanga hammeenyaatu
gargari malee, namni hamaa jedhamu hin jiru. Gama hundaanuu ilaalchi keenya
madaallii irratti yoo bu‟uureffate wantoota jijjiiruuf hagas nutti hin ulfaatu.
Ramaddii garee madaallii irratti hin hundoofneen wantoota jijjiiruu hin dandeenyu.
Sababni isaas namicha diina jennee gareen adda baafanne sana firoomfachuu waan hin
dandeenyeefi. Kanaafuu, maddi ilaalcha jijjiiramaa wantoota bifa garee hin qabneen
ilaaluu dha. Ilaalchi garee hin qabne afaan namni dubbatu wajjiin ciminaan kan walitti
hidhate waan ta‟eef akka salphaatti kan dhabamsiifamu miti. Adeemsa yeroo keessa
jechoota ramaddii gareerra maddan balleessaa jechoota
Madaallii garee hin qoodneen hanga bakka buusnutti wantoota hubachuuf jechoota
kanatti itti fayyadamuu dandeenya.
Dhalli namaa yaada “guyyaa fi halkan” jedhurraa bilisoomee yeroo sa‟aatiin lakkaa‟uu
akka danda‟etti adeemsa yeroo keessas dandeettiin ilaalchota hundumaa madaalliin
ilaaluu dabalaa dhufuun isaa waan hin oolle dha. Amma gaaffilee bari‟eera moo hin
bariine jedhurraa gara qooqa sa‟aatiin meeqa ta‟eera jedhutti akkuma ce‟e hunda,
adeemsa keessa moggaasota gareerratti hundaa‟an fooyyeessaa dhufna. Fooyya‟iinsa
jechoota irratti taasifnu, yoo xiqqaate jechoota ramaddii gareewwanii siyaasa keenya
booressaa turanii balleessuun jalqabuu dandeenya.
Baroota darban keessa, keessummaa sochiiwwan barattootaa bara 1960‟ootaan booda
jechootni siyaasaa waltajjii to‟atan garee wayii mataa gadi qabachiisuu irratti kan
xiyyeeffatani dha. Of-tuulummaa, dhiphummaa, farra nagaa, farra uummataa,
fakkeessituu fi jechoonni kana fakkaatan marii dimookiraasiif mijataa kan hin taane,
walitti dhihaachuu otoo hin ta‟iin wal-irraa fagaachuu kan fidani dha. Jechi akka ajjeesus,
akka fayyisus hubannee ejjannoo kanaan jechoota gareen qoodanii ibsan, jechoota waldhabbii ho‟isan balleessuu otoo jalqabnee gaarii dha.
Sirna ilaalcha wal-qooduu garee irraa bilisa ta‟e diriirsuuf wanti biraa nu barbaachisu
aadaa marii fi mormii keenya gidduutti madaallii eeguu danda‟uu dha. Mormiin biyya
tokko keessatti yaadni haaraa akka maddisiifamuu fi filannoon yaadaa akka bal‟atuuf
gahee guddaa taphata. Adeemsa mormii keessatti namootni yaadni isaanii fudhatama
akka argatuuf ragaawwan funaananii fi carraaqii isaan taasisan keessa qormaanni jiru
wanta haaraa uumuun isaa kan hin oolle dha.
Sirni dimookiraasii paartii-danummaa biyyoota heddu keessatti; keessumaa,addunyaa
Dhihaa keessatti aadaa wal-mormuu irratti kan hundaa‟e dha. Addeemsi isaas yaadota
haaraa maddisiisuu fi madaallii yaadaa eeguuf shoora guddaa taphata. “Aadaan
Sooqiraaxisaawaa” addunyaa Dhihaa muuxannoo wal-mormii kanarratti kan ijaarame
jedhamee amanama.
Haa ta‟u malee, mormiin daandii qaroomaa yoo hordofuu baate furmaata fiduurra
wantoonni inni balleessu ni jiraatu. Keessumaa biyyoota akka Itoophiyaa aadaan
dimookiraasii isaanii hin guddanee fi wal-faallessuun yookiin wal-qoccoluun hin
tasgabboofnetti, yaada waliigalaa akka biyyaatti qabaachuu fi dimookiraasiin luka
isaatiin dhaabatee akka deemu taasisuuf mariin carraa waliigaluu uuma. Dandeettiin
mariin wal-mormuu keenyaa dadhabaa ta‟uun isaa fi muuxannoon yaada haaraa
maddisiisuu keenyaa hagana kan guddate waan hin taaneef mormiin keenya yaada
maddisiisuurra gara xiiqii fi dallansuutti kan nu oofu ta‟eera. Kunis gamaa fi
gamanummaa keenya ittuu jabeessuun gara qileetti nu oofaa jira.
Kanaafuu, marii irratti xiyyeeffachuudhaan hojjechuun barbaachisaa dha. “Aadaan
Konfiishiyesii” addunyaa Bahaa aadaa marii irratti kan ijaarame jedhameetu amanama.
Haa ta‟u malee, mariin hanga fedhe rakkoo hiikuuf daandii gaarii ta‟uyyuu, yaadota
haaraa mormii keessaa maddan argachuuf hin fayyadu.
Kanaafuu, ilaalcha garee hin foone karaa bu‟a-qabeessa ta‟een ijaaruuf haasaa mormii fi
morkiin jabaatee fi laafee fo‟ametu nu barbaachisa. Kunis yaadni yaada keenya irra
fooyya‟aa ta‟e jiraachuu akka danda‟u hubachuun, bakka banaa yaada kanaaf ta‟u akka
hambisnu nu taasisa. Ilaalchi qabanne sirrii dha jennee yaadota biraatti akka balbala
keenya hin cufne taasisa.

Ilaalchi biraa gufuu ida‟amuu ta‟e “yerootti maxxanuu” dha. Yerootti maxxanuun faara
kalleessaa, har‟aa yookiin boruu qofarratti xiyyeefachuu dha. Ilaalcha keenya yeroof
qabnu keessatti sadan isaanii keessaa isa tokko qofa filachuun yaadni keenya yeroo
hundumaa yeroo sana irratti qofa kan maxxanu taanaan gara dhugaa jirutti dhihaachuuf
ni rakkanna. Yerootti maxxanuun akka mata duree isaatti haalli itti gargar ta‟u ni jira.
Qixuma sanaan, ajandaan sun waan fedhe haa ta‟uu yeroo filatee kan suuqamu dha.
Namoonni tokko tokko haasaa fi yaadni isaanii kamiyyuu kaleessatti kan maxxanu dha.
Inni biraa immoo wanta hundumaa kishaafee har‟aatiin qofa kan ilaalu dha. Warri kaan
immoo waa‟ee borii qofa kan dhiphatani dha. Namni kaleessa, har‟aa fi boru walitti
qindeessee hin ilaallee fi gabatee yeroo keessaa tokko qofa irratti maxxanee jiraatu gara
dhugaatti hin dhiyaatu.
Waa‟ee hojilee jabduu kaleessaa qofa odeessaa oolaa buluun har‟aa fi borii akka hin
hubanne nu taasisa. Haaluma wal-fakkaatuun waa‟ee kaleessaa kaasuun boo‟aa bara
keenya yoo fixne gidiraa har‟aa fi borii dura akka hin dhaabbanneef kaleessa keessatti
akka liqimfamnee hafnu nu taasisa. Kaleessi dadhabbina isaa irraa barumsa nuuf
kennu, jabinasaarra kabajaaf onnee nu dhaalchisu qabannee har‟aa fi borii wajjiin walitti
qabsiisnee itti fayyadamuu baannaan qilee nu buusa.
Yeroo mara ilaalcha keenya waan kaleessa irraa waraabuuf yaaluunii fi har‟a keenya
gara kaleessaatti harkisuun umurii ofii wallaaluu dha. Umurii gabaabduu keenya
kanarraa kaleessa qofa alala guuraa jiraachuu yoo yaalle, umurii nuuf kenname kana
maalsaa jiraanne? Kaleessarraa
Barachuu malee kaleessa jijjiiruun hin danda‟amu. Furmaanni waan kaleessa ittiin jijjiirru
har‟a sirreessinee hojjechuu dha.
Gama biraatiin, har‟a qofarratti kan xiyyeefatee fi faarri wanta hundumaa kishaafee
har‟aan qofa ilaaluun hedduu keenya biratti ni mul‟ata. Dadhabina keenya har‟aa irratti
qofa xiyyeeffachuun hojiin kuufame akka nurra jiru dagachuu dha. Hojiin kaleessa otoo
hojjechuu qabnuu hin hojjetamin hafee kuufamaa har‟a ga‟e nurra jira. Rakkoo har‟aa
kan hiiknu hojiiwwan kuufaman saffisaan of-irraa salphisuun kanneen biro faana karaa
gabaabaa dorgomtoota ta‟uu fi toofta dhiibbaa wal-fakkaataa qabu yoo hordofne dha.
Namni dhiibbaa kaleessaa jala jira. Maddi amala keenyaa, enyummaa keenyaa fi
namummaa keenyaa duuba keenya dha. Bulchiinsi keenya, sirni keenyaa fi hojimaatni
keenya kaleessarraa wanta harkifamu qabu. Kaleessa seca‟anii beekuun dhiibbaawwan
kana addaan baafachuun, isa gaarii fudhachuu fi haramaa isaa buqqisuuf nu gargaara.
Biyya keenya keessatti kennaa seenaa itti boonnu, har‟aaf barannee itti fayyadamuu,
warra biraa doow‟achiisuun bu‟aa irraa argachuu dandeenyu qabna. Beekumsa baroota
dheeraaf gabbate, aadaa bareedaa, haala jireenya uumama waliin wal-simate, hariiroo
waloo,diddaa garbummaa fi bilisummaaf wareegamuu, biyya jaalachuu fi jireenya
naamusa qabuu jiraachuun kan kaleessarraa fudhanu dha. Faallaa kanaan immoo,
wantooni kaleessa irraa sirreessuu qabnu kan akka dhimmoota hojimaataa, barmaatilee,
haala seenessuu, itti fayyadamaa maqaa fi jechootaa dha. Jechamoonni akka “wanti
hundi dur hafe” jedhanii ilaalcha wanti har‟a hojjetamu dhandhama hin qabu jedhu
uumuu keenyaaf ragaa dha.
Dimookiraasii hin dagaagne, hanqina babal‟ina odeeffannoo gama barumsaa fi miidiyaa,
hanqina dhaabbilee keessatti ogummaaf bitamuu, sadarkaan hubannaa lammilee kan
hin gabbanne ta‟uusaa, ilaalcha jal‟ataa aanga‟otni aangoof angoof qaban, laafina
dhaabbilee siyaasaa fi hayyotaa, hirmaannaa gad-aanaa dhaabbilee siviilii, babal‟achuu
dhabuu industirii fi magaalotaa fi kkf kuufama liqii hojii guddaa dhaloota kanarraa eegani
dha. Adeemsa biyya badhaadhinni, dimookraasiin, nagaan, tokkummaa fi haqi keessatti
mirkanaa‟e ijaaruu keessatti kanneen armaan olii hunda haxaa‟uu fi qulqulleessuun
dhimma tokkoffaa dha. Haala kana dagachuun jabinaa fi laafina wantoota har‟a irraa
qofa kan maddu taasisanii yaaduunii fi injifannoos haa ta‟u gufuuwwan nama
quunnaman bu‟aa har‟aa qofa taasisanii faarri ilaaluu namoota hedduu biratti mul‟ata.
Fakkeenyaaf, hiyyummaan keenya otoo hin haqamin kan hafeef dadhabbina har‟a
qabnuun qofa otoo hin ta‟in, kaleessota badan hedduu waan qabnuufi. Wantotni gama
ilaalchaa fi aadaan, hojimaataa fi bulchiinsaan hiyyummaaf haala mijaawaa uuman otoo
hin qullaa‟in bubbulaniiru. Gama biraatiin milkaa‟ini gama diploomaasiin qabnu jabina
keenya har‟aa irraa qofa kan maddan otoo hin taane diploomaasii kaleessa kuufanne
qabaachuu keenya ni dabalata.
Kanaafuu, wanta hundumaa har‟a faana wal-qabsiisuunii fi milkaa‟inas haa ta‟u
rakkoolee bu‟aa har‟aa qofa taasisanii yaaduun dhugaatti nu hin siqsu. Ilaalcha haala
qilleensa guyyaa irratti qofa hirkachuu kana guyyummaa jennaani. Ilaalchi keenya haala
yeroo irraa qofa kan waraabamu yoo ta‟e guyyummaaf saaxilamaa jiraachuu keenya
hubachuu qabna. Har‟i madaalli kaleessaa fi borii kan eegsisu ta‟uu baannaan qofaasaa
ni jal‟ata.
Biyya keenyatti ilaalchi dhiibbaa guddaa hin qabne bori dha. Barmaatiin keenya waa‟ee
borii yaaduu badaa miti. Ilaalchi keenya boriif bocamu ilaalchota biro waliin haala walmadaalaa fi qixa ta‟een gabbachuu qaba.
Haa ta‟u malee bor irratti hordamuunis rakkoo mataa isaa qaba. Jireenya kishaafaa
boriin qofa ilaaluu yaaluun gama tokkoon abjuu hin qabatamne gama biraatiinimmoo
abdii hin dhugoomne dha.
Abdiin barbaachisaa dha. Jireenya kishaafaa abdiin qofa ilaaluun garuu umurii ofiin
taphachuu dha. Abdiin dhugaa har‟aa fi amantii kaleessaa waliin kan wal hin dubbifnee fi
kan wal hin simanne taanaam akka qumaara hamaa lubbuu ofii qabachiisanii
taphachuuti. Ijoolle keenya gabatee midhaanii fi barumsaa irraa fagaatan, abdii qofa
sooruunii hin dandeenyu. Dhimmoota heddu hirriba nu dhowwan abdii irratti qofa
maxxanuun bira hin dabarre hedduu qabna.
Gama biraatiin, “abdiin hin dhugoomne” dhibee hamaa hunda caalu dha. Abdiin hin
dhugoomne faara yerootti maxxanuu hunda caala hamaa dha. Oollummaa du‟aati.
Kishaafaa abdii humna keenya har‟aa jabeessu, kaleessarraa gala onnee fudhatutu nu
barbaachisa. Kaleessa fi har‟a walitti fo‟uun yommuu gaga abjuu keenya keessa yoo
cuupne dha abdiin keenya dungoo ta‟ee dukkana kan nu ceesisu.
Ilaalchi yeroo irratti qabnu baqqaanaa yeroo tokko keessatti kan maxxane akka hin
taanee fi maxxana yeroo tokkotti kan rigatu akka hin taane kishaafaa ofii haxaa‟uun
barbaachisaa dha. Hoj-manee tuullaa fi „kaappitaala ka‟umsaa‟ kaleessaa, jabinaa fi
laafina har‟aa waliin akkasumas abdii fi sodaa borii haala wal-dubbisuun ilaaluu
baannaan, yerootti maxxanuun gatii nu kaffalchiisa. Yerootti hirkachuun gufuu guddaa
kan inni ta‟uuf faallaa human yookiin kaappitaala kuufachuu waan ta‟eefi.
Rakkoon ilaalchaa inni fakkii waliigalaa guddicha yookiin rakkoolee gaaddiddeesse
salphistummaa dha. Salphistummaan wantoota kutaa qaama isaa fi akka waliigalaatti
wal-xaxummaasaanii waliin hubachuuf yaaluurra, wantoota daandii salphaa ta‟een
hubachuuf yaaluu dha. Salphistummaan bifa hedduutiin ibsamuu danda‟a. Haa ta‟u
malee, yaaliin salphistummaa kamiyyuu wantootarratti ilaalcha bicuu qabachuun kan
goolabamu dha.
Bifti salphiftummaa inni tokko ilaalcha ciccitaa dha. Ilaalchi ciccitaa wantoota karaa
qeenxee fi hiika hin kennineen ilaaluu dha. Ilaalchi keenya hedduun ilaalcha ciccitaan
kan guduunfaman waan ta‟aniif dhumaa fi ida‟amaa wantootaa hubachuun nutti ulfaata.
Al tokko tokko maal hojjechaa akka jirruu fi hojiin sun garam akka nu geessu hubachuu
kan dadhabnuuf ilaalchi keenya ciccitaa waan ta‟eefi dha. Hojiin amma hojjennu hojii
booda hojjennu faana walitti dhufeenyi inni qabu otoo hin beekin hojjennaan gara galma
ga‟uu barbaadne sanatti geessuu hin danda‟u.
Gochoota keenya gidduu walitti hidhannoon sabaabaa fi bu‟aa jiraachuu beekuu qabna.
Haa ta‟u malee, gochaa fi bu‟aa gidduu walitti dhufeenya jiru beekuu qofti ga‟aa miti.
Sababaa fi bu‟aan akka lagaa kallatti tokkoon qofaa yaa‟utti ilaaluun fakkii guutuu
wantootaa nuuf hin kennu. Iccitii duubatti hafummaa fi adeemsa kurkuruu biyya keenya
sirriitti hubachuuf faana biyyittii tokkoon tokkoon isaa gidduu walitti dhufiinsi akka jirbiitti
fo‟ame jirbiitti fo‟ame jiraachuu isaa hubachuun barbaachisaa dha.
Kufiinsi gama barumsaatiin nu quunnamu, fayyaa irratti, qonna irratti, industrii irratti,
seektaroota biroo irraattis dhiibbaa waan godhuuf, sirna waliigala biyyittii gaaga‟a.
kanaafuu, fayyaan uummata keenyaa kan hir‟atu seektara fayyaa irratti hojiiwwan
hojjetaman ijaa dadhaban qofa otoo hin taane, dhaabbileen barnoota ol-aanaa
ogeessota fayyaa gahumsa gahaa qaban waan hin dhiheessineef ta‟uu danda‟a.
Wanta tokko yommuu ilaallu aadaa keenya, barmaatilee keenyaa fi amantaawwan
keenya waliin wal-bira qabnee yoo ilaalle malee akka muka tokko bobeessuu yaaluu
dha. Rakkoon uummata tokkoo gidiraa uummata biraa naannoo tokko keessa jiruu
waliin kan wal-qabate dha. Naannoo fi haalli amala qilleensaa imaala keenya hundumaa
keessatti gahee mataa isanii qabu. Eenyummaawanii fi bocootni uumamaa har‟a
qabannee jirru naannoo fi haala amala qilleensaa waliin kan wal-qabatani dha.
Kanaafidha baaqqeedhaan waan ilaaluun rakkoo malee kan fala hin dhalle.
Araddaaleen hundumtuu sansalata sababaa fi bu‟aan walitti xaxamoo ta‟uusaaniitiin,
xaxaa sana haalaan hubachuu fi sirna waliigalaasaa irratti fakkii waliigalaa qabaachuun
barbaachisaa dha. Kunis, ilaalcha kallattii tokkoorraa yaaliin wal-xaxiinsa sirna tokkoo
ilaaluu fi raaguu barbaachisaa akka ta‟e agarsiisa.
Dhimmi wal-xaxiinsa yookiin duraa duuba sirnaa hubachuu kun dhimma cimaa kan inni
ta‟u yeroo gabaabaa keessatti duubatti hafummaa bifa baay‟ee qabu kana keessaa
bahuuf tooftaawwan dabalataa daandii qaxxaamuraa sirnichi dafee duubatti hafummaa
keessaa ittiin ba‟u adda baafachuu baannaan tuullaan hojii kuufamee nurratti jigee nu
liqimsa.
Agarsiistuun ida‟amuu inni tokko wantoota baaqqeessanii ilaaluurra guutuma isaa
caasaaf hojimaataan qindoomanii ilaluu danda‟uus ni dabalata; dhugaa jireenyaa wal hin
deeggarree fi wal hin qabanne argachuun rakkisaa waan ta‟eef. Kanaafidha ida‟amuun
salphistuu ta‟uu kan hin dandeenyeef.
Bifti ilaalcha salphistummaa inni biraa faara sababeeffachuu dha. Gariin keenya
ka‟umsa rakkolee keenyaa hundumaa rakkoo siyaasaa taasisuu barbaadna. Gariin
keenya immoo maddi rakkoolee keenya hundaa aadaa dha jenna. Gariin keenya immoo
amantaawwan keenya komanna. Gariin keenya ooggantoota keenya himanna.
Kaanimmoo haala qillensa naannoo inni keessa jiraatuu, inni biraa danummaa keenya,
inni kaanimmoo abaarsa dhaloota durii fi waaqaa komanna. Ammas, ilaalchotni akkanaa
kan maddan wal-xaaiinsa sirnootaa dagachuurraa kan maddani dha.
Walittii dhufiinsi sababaa fi bu‟aa akkasumas walitti hidhannoon guddaa diinagdee,
siyaasa, aadaa, amantaa, qabeenya uumamaa, seenaa, amala qilleensaa, haala
teessuma lafaa fi kkf gidduu jira. Rakkoo tokkoos haa ta‟u falli tokkoo boolla tokkoo
keessaa akka waan burquutti yaaduun, wal-xaxiinsa sirnichaa irraa fagaachuuf yaalii
salphistummaa taasifamu dha. Sababeeffachuun rakkoo ilaalchaa wanta tokko qofa gadi
fageenyaan beekuu keenya irraa dhufu dha.
Faara wanti sirriitti qo‟annee fi beekne tokko wanta hundumaa keenya akka waan
murteessuutti yaaduutu jira. Siyaasa qofa sirriitti namni qo‟achaa jraate tokko siyaasa
murteessaa waan hundumaa taasisee fudhachuun sababeefattummaa siyaasaa
horachuu danda‟a. Diinagdee qofa namni qo‟achaa jiraate Ommoo sababeeffattummaa
diinagdee horata.
Fakkeenya guddaa sababeeffattummaa diinagdee kan nuuf ta‟uu danda‟u bu‟aa
barmaatii Maarkisistii kan ta‟ee fi ilaalcha gitarratti qofa xiyyeeffannaa taasisuun
wantoota biro uumama hawaasummaaf bu‟uura ta‟an dagatu dha. Akka aadaa
Maarkisistiitti barmaatii salphistummaa uumama hawaasummaa gitaa fi sirna-oomishaa
qofaan cafaqanii xiinxaluutu jira.
Haa ta‟u maalee jireenyi dhala namaa hariiroo oomishaa qofaan kan daanga‟e miti.
Hojjataan tokko yommuu bakka hojiisaa deemu hojjataa ta‟uusaatiin bakkinni qabu akka
jiru ta‟ee, hojjataadhumti kuni korniyaan, ogummaan yookiin eenyummaasaa kan biraan
bakka hawaasummaa fudhatu ni qabaata. Hariiroo oomishaan ala hariiroon maatii bakka
hawaasummaa dhala namaa murteessuun uumamni hawaasummaa adda addaa akka
jiraatu taasisa.
Ilaalchi salphistummaa sababeeffatummaa diinagdee qabee hin gadhiisu jedhu garuu
caasaa ol-aanaa biyya tokkoo sirna seera,aadaa fi siyaasaa ofkeessatti qabatu jijjiirama
hariiroo oomishaa giddu-galaan qofa ceesisuufi. Kunis, yaadaa ida‟amuutiin yommuu
sakata‟amu, dhama raasuu waan ta‟uuf daandii jijjiiramaa fi guddina fidurra fagoo
deemuu hin danda‟u.
Ilaalchi salphistummaa inni biraa yaada uummachuu dha. Yaada uummachuun toora
yaadaa uummanne jala kufuu dha. Toora yaada tokkoo erga uummataniin booda,
tooricha otoo hin gadhiisin deemuuf wixxifachuu dha. Yaada uummachuun sarara
kallattii ilaalcha siyaasaa keenya sirreeffachuuf kan nu tajaajilu ta‟u iyyuu, gama biraatiin
immoo ilaalcha haala-dubbisuu nu barbaachisa. Ilaalchi haala-dubbisuu sararayaada
uummachuun cinaatti haala wantootni keessa jiran irraa ka‟uun ilaalcha imala
karoorfachuu dha. Rakkoo wal-xaxaa keessa dhidhimnee
jirruuf fala kan nuu ta‟u ilaalcha si‟aawaa kana dha. Yaada uummachuun nama
dhiilbessa daagataa nama godha. Ilaalcha salphistummaa jireenya gara sarara tokkootti
sassaabee ilaalu dha. Ilaalchi haala-dubbisuu imaala keenya sakatta‟aa sirreessuuf nu
tajaajilu nu barbaachisa.
Ogummaa Tuffachuu
Nuti lammileen Itiyoophiyaa haalli hojii ogummaa itti ilaallu wal-faallessuun kan guutame
dha. Maddi hiyyummaa keenyaa, teeknikaan gad-aanuu keenyaa fi oomishtummaan
quucaruu keenyaa ilaalcha wal-faallessaa ogummaa fi hojii irratti qabnu dha.
Mammaaksota waa‟ee gaarummaa hojii irratii mammaakaman mara tarreessinu iyyuu,
yommuu qabatamaan gara ogummaatti dhufnu kan kabajnu irra kan tuffannutu caala.
Seenaa Itiyoophiyaa bara dheeraa keessatti namoota hojjetaniif bakki kennamu kabaja
irra tuffiin kan guutame dha. Ogeessa-harkaan tumtuu, kan qoricha qopheessuun
mortuu jechuunii fi ogeessota biraatiifis maqaawwan hamileesaanii tuqan itti moggaasaa
hojii fi ogummaan akka jibbaman taasisaa turre.
Seenaa keenya keessatti ilaalchi nuti ogummaaf qabnu hoji hojjataa caalsisuu,
ogummaa ogeessaa gadi taasisuu fi rakkoo bu‟aa adeemsa irraa adda baasanii ilaaluu
dha. Ogeessa tuffatanii bu‟aa harka isaa fudhachuun, hojjataa tuffatanii bu‟aa hojii isaa
jajuun akka hawaasaatti adeemsi fooyya‟uu keenya akka gufatu hudhaa taasise dha.
Ogeessi tokko wanti inni hojjete masaraa mootummaatii haga dhaabbilee amantaatti,
hawaasa idilee irraa hanga mootiitti ittiin faayamu, itti dhugu, itti nayaatu irra rafu, ittiin
sirbama, ittiin qaddafama, ittiinis qotama.
Ogeessichi garuu maqaan qaanii moggaafameefi tuffatama. Hawaasa biraa wallin akka
gaa‟ila hin godhanne taasifama. Mandarri isaa qofaa akka ta‟u taasifamee loogiin irratti
raawwatama. Adeemsa kana keessas, ogeessotni ogummaa isaanii iccitii taasisuun
ollaa isaaniif haa hafuu ijoollee isaanii illee otoo hin barsiisin ogummaa isaanii waliin
akka awwaalaman taasifameera. Kanaafuu, akka hawaasaatti ida‟amuu keessaa eebba
argamu akka hin arganne nu taasiseera.
Ogeessa tuffatanii bu‟aa ogummaa isaa barbaaduun adeemsa industrii biyyittii
ajjeeseera. Aksumii fi laallibalaan akkasumatti hin ijaaramne. Ogummaa harkaa baay‟ee
cimaa ta‟e dur akka qabnuu agarsiisa. Garuu,siidaawwanii fi gamoowwan yommuu
arginu, hambaawwan keenya durii yommuu ilaallu ogummaa fi beekumsa hojii mukaa,
sibiila, warqee, dhagaa fi albuudota biraa baasuu fi itti fayyadamuu akka qabnuu kan
mul‟isu dha. Kun hundi har‟a eessa dhaqaniree?
Aadaan keenya badaa hojaticha gatanii, hojii isaa rarraafatanii deemuu, harka
duudhaalee artii sana boceef galata kennuu irra altokko “ergamoota Waaqaatu boce”
yeroo kanimmoo “namoota biyya alaatu hojjete” yommuu jennu mul‟achuun kan barame
dha.
Ogummaa fi ogeessaaf bakki kenninu gadi aanaa ta‟uu isaa qofa otoo hin taane
saalfachiisaa waan ta‟eef ogeessi beekumsaa fi ogummaa isaa hin fooyyessine.
Awurooppaa fi biyyoota baha fagootti ogummaawwan harkaa durii gara industirii mana
keessaatti, adeemsa keessa keessammoo gara industirii mana keessaatti, adeemsa
keessa keessammoo gara industirii guguddootti guddataniiru. Biyya keenya keessatti
kana dhugoomsuu akka hin dandeenye kan nu taasise ilaalcha ogummaa fi ogeessaaf
qabnu dha.
Waggoota kumaa oliif qonni keenya qotiyyoo waliin gar gar ba‟uu hin dandeenye.
Ce‟umsi bu‟aa gaarii agarsiisu kan mul‟atu irra caalaa qonna irratti waan ta‟eef, kun
murteessaa ture. Baaburri bishaaniin hojjetu gara biyya keenya erga galee waggoota
dhibba shan dabarsu iyyuu har‟as harkaan daakaa jirra. Erga kophee tolchuu eegallee
waggoota kuma lama ol dabarsinu iyyuu har‟as luka duwwaa deemuu hin dhiisne.
Dhagaa bocuun gamoo erga hojjeennee waggoota kuma lamaa ol lakkoofsisnu illee,
har‟a rakkoo mana jireenyaa keenya hiikuu hin dandeenye. Gaarii yookiin saragallaa
harbaan harkifamu erga tolchinee waggooti kumaa ol haa lakkaa‟aman malee,
konkolaataa hojjechuu hin dandeenye.
Ogeessota tuffachuun hawaasa boodatti hafaa biratti dhiibbaa inni geessisu ol-aanaa
dha. Ogeessi yommuu tuffatamu, innis yommuu ogummaa isaa dhiisu, kabajaan
guddachuu fi ce‟uu dadhaba. Qotiyyoon qotuu irraa gara tiraaktaraan qottutti yommuu
ce‟uu qabu, har‟a wanti biraa hafee nama maarashaa tolchuuf argachuufuu kiiloomeetira
hedduu deemuu nama gaafata. Hawaasni kamiyyuu ogummaa tuffatamu fudhatee itti
fufuu hin barbaadu. Kunis oolee bulee ce‟umsa teekinooloojii quucarseera.
Ilaalchii fi gochi boodatti hafaan kun yeroo ammaa kana imaammataan kan hin
deeggaramnee fi hawaasni heddus kan hin deeggarre ta‟ullee, akka barmaatii hawaasaa
kamittuu al-tokkoon jijjiiruun hin yaadamu. Ammas ta‟u namoota intarpiraayizii
maaykiroo fixixiqqaan ikaaramanii hojjetan qeequun, warra dhagaa koobilii hafan
tuffachuu fi daldalaan hundi akka nama saamuutii faarri fudhachuu hawaasicha biratti
baay‟inaan mul‟ata.
Yaada ida‟amuutiin milkaa‟innii fi guddinni biyyaa qindaa‟inaa fi guddina safisaa
oggummootaan ala ta‟uu hin danda‟u. Qaroominaa fi bu‟aa barbaadnu kan arginu yoo
ogeessi ogummaasaa waliin, ogummaan inni tokko ogummaa biraa waliin akkasumas
bu‟aan ogummaa itti fayyadamtoota bu‟aa ogummaa sanaa waliin walitti ida‟amanii fi
qindaa‟ani dha. Ogummaa salphisuu keessa of- salphisuu fi biyya salphisuutu jira. Kan
ida‟amnu hojii keenyaa fi kennaa addaa qabnuun hojjennee bu‟aa addaa hawaasa
keenyaaf yeroo buusnu dha.
Dhibaa’ummaa, Qoostummaa fi Fakkeessitummaa
Yaada jijjiiramaa adeemsi ittiin simannu gufuuwwan armaan olii sadan keessaa gufuu
tokko kan qabate dha. Inni jalqabaa dhibaa‟ummaa yommuu ta‟u, kunis yaada jijjiiramaa
kamiyyuu fudhachuu dhiisuuf sababa tarreessuu fi yaada jijjiiramaa liqimsuu dadhabuu
dha. Inni lammaffaa immoo qoostummaa yommuu ta‟u, kunis yaadota jijjiiramaa
guguddoo hunda qoosaa fi oduuf oolchuun, dubbi ijoo isaa irra qoosaan isaa akka
bay‟atu gochuu dha. Wantoota ija qaraan ilaalanii madaaluurra, dubbicha irratti qoosaa
uumanii bira darbuu dha. Qoostummaan karaa baay‟ee dhibaa‟ummaa wajjin kan walqabate yookiin immoo bu‟aa dhibaa‟ummaati. Inni sadaffaa immoo fakkeessitummaa
yommuu ta‟u, yaada jijjiiramichaaf otoo hin taane nama dhuunfaa sana jala kufuun otoo
nuuf hin galin ibsa kennuuf olii gadi fiiguu dha. Kunis, badii guddaa qaqqabsiisa.
Jijjiiramaa fi milkaa‟ina keessa uummataa fi biyyi akka fayyadaman otoo hin taane
hambaa yookiin harcaatuu jijjiiramicha keessaa argama jedhamee yaadamu
funaannachuuf jala fiigaa, jajaa fi faarfachaa wan jijjiiraman fakkaachuun bu‟aa ofii
adamsuu ilaallata.
Dhibaa‟ummaa kan jennu yaada haaraa tokko fudhachuuf dhibb‟uu fi diddaa mul‟isnu
dha. Sababa kanaanis dursitootni yookiin hoggantoonni biyyoota biraa irraa wanta gaarii
baratan gara biyya keessaatti galchuuf baay‟ee rakkatu. Atsee Tewoodros Itiyoophiyaan
ammayyeessa jedhani yeroo ka‟an sana qormaanii isaan quunname tokko kana dha.
Yaada haaraa sana hubachuun akka saffisuu fi akka fooyya‟u taasisuu irra, baay‟een
isaanii qarqara dhaabachuun akka maraatuutti isaan ilaalu ture.
Wanta haaraa fudhachuuf dhibaa‟ummaa waan mul‟isnuuf dursitootni guddina biyyaaf
abjuun abjootan uummata keessa seenuuf gufuu guddaatu isa quunnama. Kanaafuu,
dursitootni yaada haaraa fidanii dhufan dhibaa‟ummaa uummata isaanii waliin walitti
bu‟uun isaanii wanta hin oolle dha. Ga‟umsi dursaa ta‟uu kan barbaachisu yeroo
akkanaati. Hoggantoonni abjuuwwan isaanii raawwachiisuuf uummata waliin waldhaansoo keessa gaafa seenan, dursitoota ta‟uunsaanii hafee, bittoota ta‟u. yaada
haaraa dirqamaan otoo hin ta‟in malaan, humnaan otoo hin taane amansiisuunii fi
fakkeenya gaarii ta‟uun yoo raawwachiisan garuu dursitoota ta‟u jechuu dha. Kanaafuu,
dhimmi guddaa dursitoota bittoota taasisu hammeenya abjuu isaanii otoo hin taane,
abjuu isaanii raawwachiisuuf humnatti fayyadamuu isaaniiti.
Humnatti fayyadamuun tooftaa salphaa fi dandeetti sammuu hin gaafanne dha.
Uummata amansiisanii fi fakkeenya gaarii ta‟uun oogganuun garuu daandii baay‟ee cima
fi ogummaa gaafatu dha. Dursitootni keenya abjuu isaanii raawwachiisuuf carraaqqii
gochaa turankeessa humnatti waan fayyadamaniif, abjuu isaanii raawwachiisuun haa
afuutii wanta qabnu illee dhabaa imalli keenya gara booddeetti akka ta‟u taaneerra.
Kanaafuu, dhibaaummaa jijjiirama dura dhaabbatu tooftaan bira darbanii yaada
jijjiiramaa haaraa fiduun hoj-manee guddaa dursitootaati.
Gama biraatiin, qoostummaan yaadota ijoo ta‟an mara gara qoosaatti jijjiiruun, yaadotni
sun gatii isaan barbaachisu akka hin arganne taasisuu dha. Akka hawaasaatti
rakkoowwan qabnu keessaa tokko, wantoota nu aarsuu, nu gaabbisiisuu fi nu
yaaddessuu qaban mara irratti mar‟imaannu gubachaa qoosaatti jijjiiruun kolfinee bira
darbuu dha. Adeemsa keessaa hammina rakkoo nurra qaqqabee otoo hin taane,
qoosaan ebeluun qoose ol-ka‟aa rakkoo nu quunname irraa fala otoo hin ta‟in qoosaa
uumaa bira darbina. Namni yaada haaraa kaase tokko yaada isaa qoosaa fi olola irraa
eeguutu irraa eegama. Kana ta‟uu baannaan garuu yaadni inni waan gaariif kaase waan
qoosaaf ta‟ee qisaasa‟amee hafa. Qoosaan hacuuccaa dandamachuuf kan nama
gargaaru dha. Uuummatootni cunqursaa jala jiraatan hedduun dhukkubii cunqursaan
sun irraan gahu kan dandamatanii fi jireenya isaanii kan itti fufsiisan, qoosaan of
mooksaati. Kanaafuu qoosaan namootni haalaan qabsaa‟anii cunqursaa akka hin
mo‟anneef yeroof wanta isaan mooksuuf, dhukkuba isaanii fay‟isuu irra, yeroof
dhukkubbii isaanitti dhaga‟amurraa afuura galfachuuf isaan tajaajila. Sababa kanaanis
cunqursaa itti fufsiisuu keessatti gahee qaba.
Lammileen Itoophiyaa yeroo dheeraaf cunqursaa keessa jiraachuusaaniirraa kan ka‟e,
tooftaa qoosaa dhukkubbii cunqursaan isaan irraan gahu ittiin dandamatan horatanii jiru.
Dhugaatti, qoosaan dhukkubbii cunqursaa irraa afuura galfachuuf qofa otoo hin taane,
dhugaa gadhaawaa jiru malaan bitoota dhageessisuufis ni fayyada. Haa ta‟u malee,
yaada qoosaan areeramee dhihaate fudhachuun bittootni furmaata itti kennan meeqa
keessaa tokko. Walumaa galatti qoosaan yommuu dhimma tokkoon tokkoosaa keessa
seenuu jalqabuu fi daangaa yaada cimaa waliin adda isa baasu darbuu eegalu cunqursaas haa ta‟u dogoggora kamiyyuu sirreessuf carraa nama dhowwata. Yaadota
guguddoos ni quucarsa.
Barmaatiin qoostummaa guddina yaada namaa ajjeesaa jiraate. Namootni yaalanii
dogoggoruu fi wanta haaraa jalqabuu ni sodaatu. Nutti kolfama, kan qoosaa fi kan kolfaa
taana, ni qaanofna, biyyi nutti mammaaka jedhanii sodaatu. Yaalii tokko akka waan
gaariitti fudhatanii jajjabeessu fi gorsuu irra, wanticha irratti qoosuu fi qeequun waan
filatamuuf dubbachuurra callisuu, hojjechuu irra harka dachaafatanii taa‟uu, yaaluu irraa
of-qusachuu, jalqabuu irra hordofuun akka filatamu taasisee jira.
Gufuun inni sadaffaa fi ilaalchi jijjiirama qoru kan biraa fakkeessitummaa dha.
Fakkeessitummaan rakkoo faayidaa yerootiif jecha abjuu dursitootaa otoo hin alanfatin
liqimsuuti. Fakkeessitootni abjicha otoo hin alanfatin waan liqimsaniif dhandhamasaa hin
beekani. Wanta itti himame hunda tole jedhanii kan fudhatanii fi ajajaa fi ergaa kamiyyuu
waan hin didneef bittoota biratti jaalatamoo dha. Haa ta‟u malee, fakkeessitummaan
abjuu ofii raawwachiisuuf shoorri inni taphatu gaarii miti.
Dursitoonni hordofaa abjuusaanii sirriitti hubatee, abjuu hubate sana raawwachiisuuf
tattaaffatu, yommuu rakkoon jirus rakkoo sana dubbachuu fi dursitoota faana
mari‟achuuf mormuuf gara duubaatti hin jennetu barbaachisaan. Biyya keenyatti ilaalchi
fakkeessitummaa sababa yeroo dhihootii asitti dabalaa dhufeef deegarsaa fi mormii
uummataa addaan baafachuuf haga rakkisuutti qaqqabee ture.
Siyaasa keessattis haa ta‟uu, tajaajila uummataa keessatti fakkeessitummaan dhibee
keenya isa cimaa dha. Fakkeessitummaan uummata biratti yoo hundee jabeeffate,
uummataa fi dursaa gidduu wal-jijjiiruun yaada hin jiraatu, yoo jiraates fayya qabeessa
hin ta‟u. Kana jechuunis, siyaasa biyya tokko keessatti daandii mootummaan fedhii
uummataa itti beekuu danda‟u hin jiru jechuu dha. Haaluma kanaanis, haalli
mootummaan otoo yaada uummataa hin bitin abjuu
isaa gurguruuf itti yaalutu uumama; Kunimmoo rakkoo siyaasaa uuma. Mootummaan
fedhii uummataa kan beekuu danda‟u yoo wal-jijjiirraan yaadaa sababa irratti hundaa‟e
dursaa fi dursamaa gidduu gaggeeffame dha. Deegarsas haa ta‟u mormii jiru qorachuun
jijjiirama fiduun kan danda‟amu fakkeessitummaan yoo hafe dha.
Hojii tajaajila uummataa irrattis, dursitoonni hojjettoota fakkeessitootaan waan
marfamanii fi dhibaa‟otarraa fagaachuuf yommuu yaalan fakkeessitootaa faana
shubbisuu eegalu; fakkeessitootnis milkaa‟ina dhaabbilee fi faayidaa uummataaf
dhama‟uu irra, ooggantoota isaanii gammachiisuun bu‟aa argachuuf carraaqu.
Dhaabbilee keessattis, uummataaf dhaabbachuu fi mul‟ata dhaabichaa dhugoomsuuf
tumsa taasisuu irraa oogganaa gammachiisuuf amala jala fiiguutu hidda jabeeffata.
Dursitootni dhibaa‟ota, qoostotaa fi fakkeessitoota gara namoota sababatti amananitti
yoo jijjiiruu danda‟an qofa dursummaan kan turuu danda‟an. Kun ta‟uu baannaan garuu
dursummaa isaanii dhiisanii bittummaatti jijjiiramanii jiru jechuu dha. Kana jechuun garuu dhibaa‟ummaa fi fakkeessitummaan rakkoo uummataa yookiin rakkoo durfamichaa qofa
otoo hin taane dursitoota birattis rakkoo mul‟atu dha.
Dursitootni yaadaa fi mormii uummata isaanii yookiin qaama dursan biraa isaani irratti
dhihaatu akka barbaachisummaa isaatti kan fudhatan ta‟uu baannaan, isaanumti
mataan isaanii dhibaa‟oo ta‟u jechuu dha. Kunis, dursichi abjuu waloo otoo hin taane
abjuu mataa isaa qofa qabatee waan imaluuf, dursichi gara bitaatti jijjiirama jechuu dha.
Gama biraatiin immoo, yaada uummataa otoo hin alanfatin akka jirutti liqimsu taanaan
amala uummatummaa qabu jechaa dha.
Uumatumaan fakkeessitummaa dursitootaati. Dursitootni deeggarsa uummataa miira
irratti hundaa‟e argachuuf jecha daandii buddeen abjuu ittiin tolchani dha. Karaa duraa
duubaa sababa irratii hundaa‟een akka hin milkoofnee fi akka sirrii hin taane otoo
beekanii deeggarsa uummataa miira irratti hundaa‟e argachuuf jecha wanta hin taane ni
ta‟a jedhu. Kaayyoo yeroo dheeraa irra, qabxiiwwan yeroo gabaabaa filatu. Dursitootni
dhibaa‟ummaa fi fakkeessitummaa jijjiiramaa ogummaan yaalaa, uummata mul‟ata
biyyaalessaa waliiniif akka dhaabbatan gochuun hoji manee isaanii isa angafa. Biyya
keenyatti qormaatni dursummaa quunnamu kana dha.
Hanqinni sababootaan waa fudhachuu keenya dadhabaa ta‟uun isaa lubbu akka horatan
kan taasiseen, rakkooleen dhibaa‟ummaa, qoostummaa fi fakkeessitummaan,
barmaatiin wantoota sababa irratti hundaa‟anii madaaluu keenya gaafa gabbachaa
dhufu akka haqaman ifa dha. Barmaatiin sababa irratti bu‟uureffachuu yommuu
gabbachaa dhufu, qaroominni hawaasummaa fi siyaasaa marii‟atanii walii galuu ni
jiraata.

Sararootni diddiimoo ida‟amtummaa gufuuwwan raawwii yookiin gochaa falaasama
ida‟amuuti. Ida‟amuun walumaagalatti falaasama madaallii haa ta‟u malee, gufuuwwan
raawwii isaa yoo xiqqate guutamuu qabu. Kana jechuunis, gochaawwan anniisaa
imalichaa laaffisanii fi sakaalan, gochawwan onnee imaltootaa laamshessanii fi ana hin
ga‟uu babal‟isan, faayidaa dhuunfaa fi namoota muraasaaf jecha jiraachuu uummata
bal‟aa fi biyyaa balaarra buusan, barmaatilee fi balleessaawwan, hatattamaa fi haala irra
hin deebi‟amneen tarkaanfii
Irratti fudhachuu yaada keessa kan galche dha. Irra caalaa hamilee laamsha‟aa fi amala
hamilee laamsha‟aa sana ittiin ibsurra ka‟uudhaan saamichoota taasifamanii fi hanna
gurmuun raawwatamu obsuu hin danda‟u. Ida‟amuun falaasama waa lama jibbu dha.
Namni wantoota jibbaman lameen kana keessatti dhidhimee jiruu yoo jiraate, dirqama
wantoota lameen kanarraa of-qulqulleessuu qaba, kunis safuu dhabuu fi dhiilbummaa
dha.
Safu-dhabdummaa
Safu-dhabdummaan dhibee biyya keenya gooboo taasise, rakkoon ishee waadee fi
rakkoo keessaa akka hin bane gunnuuffachiisee qabe dha. Yaaliin badhaadhinaafis haa
ta‟u dimookiraasiif goonu taakkuu tokko otoo hin deemin mucucaachisee kan duubatti nu
deebisu safu-dhabdummaa wan waan qabnuufi dha. Ofittummaan, lubbu namootaaf
yaaduu dhiisuun, hanni, faayidaa biyyaa mariif dhiheessu fi rakkooleen kana fakkaatan
hundi kan dhufan safu-dhabdummaan waan babal‟ateefi dha.
Biyya keenyatti ilaalchi yakka irratti qabnu dogoggora dha. Yeroo baay‟ee yakka
raawwachuun gocha kutaa hawaasaa harka qalleeyyiin raawwatamu taasifamee
fudhatama. Uummatnis yakki inni akka safuutti lakkaa‟uu fi kallattiin balaaleffatu, yakka
hiyyeessi raawwatamu dha. Fakkeenyaaf, hanni hiyyeessaan qofa yakka raawwatamu
taasifamee waan amanamuuf, hawaasni duudhaa to‟annaa isaatiin kan abaaruu fi kan
jibbu yakka hannaa humnaan, gabaa keessatti, taaksii irrattii fi bakkeewwan walfakkatan birootti raawwataman qofa dha. Maqaa hattuutiin kan waamus, yakka
raawwattoota hiyyeessota kana qofa dha.
Haa ta‟u malee kootii fi barabaataa isaanii sirreeffatanii hattotni sadarkaa giduugaleessaa fi ol-aanaan biiroo oolan, hawaasaa fi biyya waliigalaan rakkoo hamaaf
saaxila. Isaan kana garuu, “kan gaafa muudame hin nyaanne, gaafa bu‟u gaabba”
mammaaksa jedhuun jajjabeessaan. Hattotni abbaa karabaataa fi fayamoo kun badii
isaan biyya irraan gahan yakka hattotni hiyyeessotni raawwatan caalaa guddinni biyyaa
akka gufatuu fi hamileen uummataa akka tortoru gochuun badii hagana hin jedhamne
biyya irraan geessisu.
Biyya keenyatti yakkaa abbaa karabaataa yookiin karabaataa uffate duudhaalee aadaa
garaa garaan deeggaraa fi jajjabeessaa turuu keenyaa irraa kan ka‟e yeroo saamichi
gamtaan raawwatamu babal‟atee fi dagaage keessatti argamna. Hanni, ajjeechaanii fi
yakkooni biroo yommuu namoota karabaataa uffataniin raawwatamu duudhaawwan
hawaasummaa ittiin balaaleffanu hin uumamne. Ilaalcha kabeelaa “muudamaan jalaa
bade malee hate hin jedhamu” jedhuun biyya keenya keessatti karabaataa hidhatanii
haga raawwataniitti hanni gocha nama hin saalfachiifne haga ta‟uu qaqqabeera.
Ajjeechaa, ukkaamsuu, reebichi fi yakkawwan biro namicha faayamaa adii uffate sanaan
raawwataman iyyuu yakkoota hawaasni haga ammaatti maqaa hin moggaasneefi dha.
Waggoottan kurnan darbaniif hanna gurmaa‟inaan raawwatamu irratti qabsaa‟uuf
carraaqiin cimaa godhamu iyyuu, carraaqqichi bu‟a qabeessa hin turre. Ittuu jabaataa
deemuun qormaata biyyittii isa guddaa ta‟uu danda‟eera. Gaaffiiwwan haqaa
hawaasummaas kana waliin baay‟ee kan wal qabate dha. Biyya keenyatti gama haqa
hawaasummaan keessumaayyu sabaaf sablammoota gidduutti itti fayyadamummaa
diinagdee wal-qixa ta‟e ilaalchisuun gaaffiiwwan uumanni kaasu hojimaata kira
sassabdummaa fi firaan wal-fayyaduu irraa haqa qabeessummaan dhabamuu isaarraa
dallansuuwwan dhalatani dha.
Biyya mootummaan dadhabaa jirutti, hanni gurmaa‟inaan raawwatamuu fi saamichi
humna cimaa shanaffaa yookiin morkataa mootummaa ta‟uun hidda jabeeffata. Kun
akka uumamuufis dhaabbileen sab-quunnamtii yookiin miidiyaa dame mootummaa
afuraffaa jedhaman rafuun isaanii fi ulullee sagalee hin qabne ta‟uun isaanii ka‟umsaa fi
mallattoo mootummaa dadhabaati jechuun ni danda‟ama.
Seerotni, heeronnii fi imaammatootni biyya tokkoos, hanna babal‟isuufis haa ta‟u
dhaabuuf gahee ol-aanaa qabu. Seerrii, heerrii fi imaammatni kan tumsa taasisuuf yoo
ta‟e, lammileen yommuu hattootaa fi saamtotaan miidhaan irra ga‟u, abbaa isaan miidhe
sana falmachuuf, hattoota dura dhaabachuuf ni ka‟u; mormaniis ni mo‟atu.
Warri kaanis isaan ilaaluun gara fuulleetti dhufu. Hattoonnis sodaachuu jalqabu. Humni
badii kun akka latuu fi booda irras akka babal‟atuuf kan isa gargaaru inni guddaan
ilaalcha dhuunfaa keenyaa fi aadaa waloo keenya. Hatanii guddachuu aadaa hin
baalaaleffane keessatti, saamanii duroomuu hawaasa hin jibbine keessatti, hannaa fi
saamicha irratti qabsaa‟uun rakkisaa dha. Namni gaala hatee gugguufee deemuurra,
gaala hate sana yaabbatee dibbee rukuchiifatee sirbaa deemuu aadaa fi biyya
dandeessisuu uumnee jirra. “Kan yeroo muudame hin nyaanne, yeroo bu‟u gaaba”
mammaaksi balaafamaan jedhu hunda keenya kan boochisu ta‟eera. Muudamaan
angoo isaatti fayyadamuun hanna raawwate, akka nama adamoo deemee milkii gaariin
deebi‟etti fardaan garmaamuuf homtuu isa hin hafne.
Aadaa sodaachisaa hattuun ija mukee kiisii yookiin giphii keenyaa fi laphee keenya itti
gogsu keessa jiraachuu erga jalqabnee turee. Hannaa fi saamicha gurmaa‟inaan
raawwatamu ilaalchisuun aadaa, qooqnii fi
illalchi keenya jijjiiramuu qaba. Kun ta‟uu baannaan guddinni keenya akka quucareetti,
haqi keenya akka fashalaa‟etti, diinagdeen keenya akka dadhabetti jiraachuun keenya
itti fufa. Biyya hannii fi saamichi gurmaa‟inaa keessatti babal‟ate keessatti, furtuu
guddinaa kan ta‟e dorgommiin haqa irratti hundaa‟e ni dadhaba, warri kaanis humnii fi
carraan dorgomanii mo‟uun isaanii haphatee bada.
Hannaa fi saamicha gurmaa‟inaan raawwatamu yommuu jedhamu saamicha kallattiin
maallaqa irratti taasifamuun ala bifoota garaa garaa qaba. Yakkamaa gad-dhiisanii
nama qulqulluu hidhuun hanni haqa irratti raawwatamu jira. Karaa seeraan alaan
namootni akka muudaman, akka fayyadaman, akka guddina argatan, akka buufatan
taasisuun dhugaa fi amantaa saamuun jira. Hanni gurmaa‟inaan raawwatamu gaafa
babal‟atu, inni hojjetu hiyyoomee inni taa‟u sooroma. Barataa dadhabaan darbee,
barataa inni cimaa kufa; addunyaa seeraa keessatti immoo yakka kan hojjete hiikamee,
qulqulluun hidhama. Gabaa keessatti mi‟I barbaachisaa gatii gad-aanaan dhiibamee
akka gurguramu taasifamee, inni qulqullina hin qabne gatii ol-ka‟aan akka gurguramu
taasifama.
Hannii fi saamichi gurmaa‟inaan raawwatamu qabeenya keenya barbadeessuu irra
darbee, maqaa nu balleessa. Kabaja keenya xinneessa. Babal‟achuun sirna kanaa
lammileen amantaa isaan mootummaa irratti qaban akka gadi bu‟aa ta‟u taasisa.
Namootaaf namoota gidduu, dhaabaa fi dhaaba gidduu, hawaasaa fi hawaasa gidu walamantummaa jiru ni balleessa. Hunda caalaa, lammilleen qophummaaf saaxilamu.
Hariiroo hawaasichaa fi haala jireenya isaa irratti amantaa waan dhabanii fi raafamuun
madaallii diinagdee baay‟ee waan dabaluuf abdii kutatu.
Fedhii isaan hojjetanii jijjiiramuuf qaban ni laamsha‟a. Qophummaa firaafamni madaallii
diinagdee amala uumamaa guddina diinagdee waliin wal-qabatanii dhufan ta‟uun isaanii
kan eegame ta‟ee, sirni saamicha gurmaa‟aa irratti bu‟uureffate garuu miirri qophummaa
akka dabalu taasisuun miira abbaa biyyummaa lammilee ajjeesuun biyya rakkoo
guddaaf saaxila.
Ka‟umsi sirna farra dhugaa fi guddinaa ta‟e kanaa hedduu waan ta‟aniif, humna inni
qabu laaffisuun diiguun furtuu hiyyummaa mo‟achuu akka ta‟e hubachuun barbaachisaa
dha. Sadarkaa barumsaa fi beekumsa hawaasaa guddisuunis murteessaa dha.
Hawaasni barate hawaasa hin baranne caala balaa hanni irraan ga‟u sirriitti beeka.
Hattota irratti ni qabsaa‟a. Dhaabbilee mootummaa fi hawaasummaa jabeessuu jechuun
dallaa amansiisaan qe‟ee ofii eeggachuu jechuu dha. Iftoominaa fi itti gaafatamummaa
mirkaneessuun akka seeraa fi poolisiitti hanna ittisa. Lameenuu kan biqilan garuu
dachee safuu irratti yoo facaasamani dha.
Wal-dhaansoo hannaa fi saamicha gurmaa‟inaan raawwatamu faana taasisamu
keessatti mootummaa fi namootni siyaasaa gahee ol-aanaa fudhachuun kan irraa
eegamu haa ta‟u yyuu malee, seektarri dhuunfaas gahee guddaa qabaachuu qaba.
Abbootiin qabeenyaa aangawaamootummaa hannaan himachuu cinaatti ciimmaa
ijasaanii keessa jiru ilaaluuf yaaluun dirqama isaanii ta‟a.
Waldaawwan siviilii, abbootiin amantaa, jaarsoliin biyyaa, namootni beekamoon farra
guddinaa wanta ta‟e kana waraanuuf jabinaan hojjechuu fi bu‟aa hojii isaanii kanas
uummatatti agarsiisuun isaani irraa eegama. Addunyaa biraatti akka barametti,
dhaabbileen miidiyaa of jabeessanii argamuun, saamicha ol-aanaa saaxiluun, sochii
jabaa gochuun humna falmataa mootummaan morkatu ta‟uu isaanii
Agarsiisuu qabuu. Safu-dhabdummaa irraa gara safu-qabeessaatti of jijjiiruu qabu.
Dhibeen safu-dhabdummaa kun adeemsa ijaarsa aadaa dimookiraasii fi guddina biyyaa
keessatti dhiibbaa hamaa kan qabuu fi akka kaansarii cimaatti kan lakkaa‟amu waan
ta‟eef, jala isaatii buqqisanii balleessuuf ka‟uun ejjannoo addaa falaasama ida‟amuu
godhamee fudhatamuu qaba. Kun dhugoomuu kan danda‟u, uumamaan kan
badhaafamne murtii haqaa, murtee madaalawaa aadaa fi duudhaa keenya waliin walsimate, gara laafummaa fi bilisummaa jaalachuu keenya barumsaa fi gochaan gabbisuu
fi quruun gadi-deebitummaa fi murtee jallisuu irraa yoo of-eegne qofa dha.
Hawaasni qulqullummaa fi bilisummaa garaa akka ejjannoo guddaatti yoo qabachuu
baate, wanta kam iyyuu bu‟a qabeessa taasisuun rakkisaa dha. Hawaasni guddinaa fi
qaroomina galmeessisiisan seera isaanii, tooftaa jireenya isaanii fi daandii bulchiinsa
isaanii kan hordofaniif ol-aantummaa safu-qabeessummaaf qaban irratti hundaa‟uudhaani. Kun ta‟uu isaatiinis lammilee si‟aawoo ”ana maaltu na dhibe” jechuun
waa bira hin darbine bakka hundatti argachuun ni danda‟ama.
“Dhiilb‟e” jechi jedhu hammeenya, jal‟ina, xiyyeeffannaa dhowwachuu, diduu, beekaa
rafuu, nuffuu kan ibsu dha. Dhiilba‟ummaa yommuu jennus hamtummaa, jal‟ummaa,
nuffuu jechuu dha. Dhiilba‟ummaan jecha dhibee amala keessoo amaloota ibsaman
akkasii walitti qabee kan ibsu dha.
Falaasama ida‟amuu keessatti safu-dhabdummaatti aansuun amalli baduuqabuu fi akka
sarara diimaatti ilaalamu dhiilba‟ummaa dha. Mammaaksaanuu “mutaan yoo dhiilba‟e
dhadhaa hin waraanu” jedhama. Dhiilba‟ummaan barmaatii badaa wanta karoorfanne
hunda dadhabsiisu, wixineewwan keenya hunda fashaleessu, galma ga‟uuf yaadne
hunda dukkaneessu, fi kan fuul-duratti yaadne booddetti kan harkisu dha. Namni
dhiilba‟aan mul‟ata barbaadee argachuus haa ta‟u baachuuf humna isa dandeessisiisu
hin qabu. Biyyi keenya dhiiba‟oota baattee kan tirattu otoo hin taane ciccimoota qabattee
kan guluftu ta‟uu qabdi.
Bifa kamiin iyyuu eelaa badii kana baannee gara ida‟amuutti imaluu hin dandeenyu.
Baduun ifaa dukkana ol-aantummaa akkuma goonfachiisu hunda dhiilba‟ummaan hojii,
bu‟aa hojii fi bu‟aan sun walumaagalatti faayidaa inni argamsiisu ilaaluu dadhabuu dha.
Wanta hunda ofiif, of-bira qabanii madaaluun “anaan maltu na dhibe, anaan nah in
ilaallatu, maaltu na dhamaase, abbaan fedhe kan nyaatuu, maaltu na jarjarse” jechuun
waan gaarii hojjechuu irraa of ittisuu dha.
Dhaabni siyaasaa yookan daldalaa kamiyyuu haa ta‟u milkaa‟inaaf wantoota bu‟uura
ta‟an sadii isa barbaachisa. Isaanis, humna namaa, hojimaataa fi ijaarsa, akkasumas
hojii sana hojjechuuf meeshaalee barbaachisani dha. Hunda caalammoo, hojicha
saffisaa fi qulqullinaan hojjechuuf barbaachisummaan humna namaa ga‟aa, beekumsa,
dandeettii, ilaalchaa fi ogummaa kan mariif dhihaatu miti.
Gamaaggamni aadaa hojii biyya keenyaa akka mul‟isutti amalli dhiilbaa‟ummaa
hojjettoota qofa irratti otoo hin taane hooggantoota birattis hidda jabeeffachaa erga
dhufee bubuleera. Wanta kamiif iyyuu na‟uu dhiisuu, gaaffii uummataaf gurra kennuu
dhabuu, rakkoo faana
Walitti madaqanii muguun faara hawaasummaa erga ta‟ee tureera. Piroojektiin tokko
baasii karoorfameef caalaa harka kudhan baasisee, yeroo xumuramuuf karoorfameef
irraa harka sadii booddeetti hafee otoo hin xumuramin yommuu hafu, itti gaafatamaan
piroojektii sanaa miira yakkaan gaabbuurra ofitti amantummaa ol-aanaan
gaazexeessitoota fuul-duratti dhihaachuun sadarkaa kana irraan gahuuf hojii kutannoon
guutame meeqa akka hojjete lallaba. Karoora waggaa karoorfate keessaa dhibbantaa
shan qofa angawaan raawwate sababoota akka “darsa haadha kootiitu na gufachiise”
jedhanii yommuu tarreessu hin saalfatu. Dur durii ”gowwaan yoo saalfachuu baate, firri
gowwaa ni saalfata“ jedhama ture. Har‟a garuu qabeenya uummata kan balleessee fi
kan dhadhngalaase, itti gaafatamummaa kennameef sana kan hin bane, qabeenyaa fi
yeroo uummataatti kan qoose, akka waan nama boonsuutti fudhatamaa jira. Itti
gaafatammumma dhiilbaa‟ummaan ba‟uu dadhabe, safu-dhabdummaan yommuu ittiin
lallabu kan saalfatu hin jiru.
Aadaan kun tarkaanfiiwwan firi-qabeessa darbee darbee mul‟achaa turan danquun akka
uummataa fi akka biyyaatti badii inni geessise akka salphaatti bira darbuun kan
danda‟amu miti. Aadaan hojii bu‟aa hin qabnee fi haamileen laamsha‟aan akka biyyaatti
barmaatii hamaa qileetti nu darbata.
Dhiilba‟ummaa fi lafa irra harkifattummaan hundee hamaa dha. Hojimaata firidhabeessaa fi borcamaa sababa dhiilba‟umaa fi lafa irra harkifattummaan uumamu
jalqabumma irraa kaasnee sarara diimaa sararuun ittisuu qabna. Aadaan fokkataa
dhaabbilee fi biyya miidhu kun sarara diimaa sirriitti mul‟atu fi bakka eeyyama darbuu itti
dhowwatamu ifaan kaa‟uufiin dhimma yeroon gaafatu dha. Sababni isaas dhiilba‟ummaa
irratti fi dhiilba‟ummaa waliin wanti sorooroo fi firiQabeessa ta‟e kam iyyuu yoo walitti isa‟ame oolee bulee faalamuun isaa waan hin
oolleefi dha.
Namootni abkka hojii itti gaafatamummaa ol-aanaa fi dandeetti malee hojjetamuu hin
dandeenye dabalatee sadarkaawwan garaa garaa mootummaan uummata tajaajiluuf
bane irra otoo odeffannoo fi beekumsa ga‟aa hin hidhatin, yeroo fi abbaa dhimmaa otoo
akka xurii qeensa isaaniitti hin ilaalin, akka nama naamusaan hojjeteetti bara waggaa
waggaan guddina sadarkaa itti argatan irratti aduun dhihuu qabdi.
Ida‟amuun jabaatanii hojjechuun, beekumsaa fi dandeettiin fooyyessuun, bu‟aa fi
caalummaan madaalamuu gaafata. Dhaabbilee mootummaas haa ta‟an dhaabbileen
siyaasaa gumbii namoota dilannoo dhabanii fi ga‟umsa hin qabnee itti kuusan ta‟uun
isaanii ga‟uu qaba. Namootni tajaajilaa hawaasaa ta‟an amalasaaniin amanamoo,
hamileen kan ijaaraman, dandeetti fi beekumsa isaaniitiinimmoo dorgomanii kan
caalmaa mul‟isan ta‟uu isaanii qofaan hojii irra turuu qabu. Aduun lafa irra
harkifattummaa fi dhiilba‟ummaa, bu‟aa malee oduu fi wal-beekuun taa‟umsa hoo‟isaa
sadarkaa tokko irraa gara sadarkaa biraatti guddinaan ol-siquu sun lammata akka
deebitee hin baanetti dhihuu qabdi.
Guddinii beekumsa ga‟aa fi jabina ga‟aan alatti waan dhufu miti. Biyyi namoota
dadhaboo fi dandeetti hin qabneen hoogganamtee hin jijjiiramtu, hin guddattus. Biyyii fi
uummatni piroojektoota hin xumuramneen wal-qabatee qabeenya biliyoonotatti
lakkaa‟amu akka dhaban sababoota taasisan keessaa tokko maddi isaa kana. Kan
uummataan filatamanis haata‟an, raawwachiiftota, muudamtootaa fi ogeessotni eenyu
iyyuu caalaa hamilee fi dandeettii fakkeenya ta‟uu
Danda‟u qabaachuutu irraa eegama. Kaleessa har‟a irratti kan dabalan otoo hin taane,
har‟a haaraa fi fooyya‟aa uumuuf kan dhama‟an ta‟uu qabu.
Tajaajiltootni uummataa boru ija har‟aan kan ilaalan otoo hin taane har‟a ija boruun kan
ilaalan fi ergamoota yookiin haqaariyaa adda duree jijjiiramaa ta‟uu qabu. Tarkaanfiin
jijjiirama ida‟amuu bu‟aa gaarii akka galmeessisuuf muudamtoota, ogeessotaa fi
hojjettoota filatamoo amanamummaa, danddeettii fi ciichummaa waliin walitti
qindeessanii qabanii qofa qabachuu qabna. Hojii ariifachiisaa hojjechuun amantaa
uummataa saffisaan kan deebisuu danda‟an isaani. Irra caalaa, wantoota badan
sirreessuun, imala jijjiiramaa fi guddina biyyoolessaa eegalame kana galmaan ga‟uuf
tajaajilaa hawaasaa dandeettii fi gahumsa, bu‟aa fi milkaa‟ina mallattoo ittiin adda
baafatamu taasise nu barbaachisa.
Ida‟amuun safu-dhabdummaa di dhiilba‟ummaa baay‟ee waan jibbuuf dhimmoota kana
irratti mariif hin dhi‟aatu. Ida‟amtoonni hundi xuriiwwan kana akka of-irraa miiccantu
barbaadama. Ida‟amtoonni uumamni dhala namaaf qabeenyota kennite dhugaa, haqaa
fi kabaja bu‟uureffachuun badhaadhina dhufu kan barbaadanii dha. Hunda caalaa
qabeenyi guddaa ida‟amuu ciichummaa keessaa ofiitii madde kan addaan hin citnee fi
of-agarsiisuuf kan hin taane dha.

irni siyaasaa tokko hammuma kan biraatiin bakka bu‟aa adeemu rakkoolee walxaxaa uumaman irraa kan ka‟e, eenyummaan biyya keenyaa garee mootummaa
bulchuuf aangoo irra jiru wajjiin walitti hidhatee waan jiru haala fakkaatuun,
sirnoonni sirnoonni siyaasaa yeroo jijjiiraman mara waa‟ee eenyummaa fi jiraachuu
yookiin itti-fufiinsa biyya keenyaa saboota yaadda‟an taanee jirra.
Barbadaa‟uun sirna bulchiinsa tokko balaa diigamuu biyyaa kan fidu akka ta‟e seenaa
mootummaa biyyaalessaa ammayyaawaa keenya kan waggoota dhibba tokkoo fi
digdama darban keessatti arginee jirra. Kunis dhugaa seenaa keenyaa kan calaqqisiisee
fi irra-deddeebiidhaan kan mul‟ate dha. Weerartoota Xaaliyaaniitii kaasee hanga
ammaatti dhiphina akkasii keessaa darbaa dhufuun keenya carraa keenya ta‟ee ture.
Ammallee dhiphinni wal-fakkaataan akka kanaa biyya keenya ishii ciniinsuu dhalachuu
jijjiiramaa keessa jirtu keessatti mumul‟achaa jira. Carraaqqii si‟anaa dimookiraasii
hundee jabaa irratti bu‟uuressuuf godhamaa jiru irratti walitti bu‟insii fi golaafamni
mudachaa jiran hundi byyi keenya balaa diigamuutiif kan saaxilamte ta‟uu ishii agarsiisa.
Mallattoon kunis akka nuti ofii keenya gadi-fageenyaan sakattaanuuf kan nu kakaastu
bilbila dammaqsituuti.
Biyyi keenya maraammartoo balaa jiraachuu yookin diigamuu dhabuu yeroo yerootti ishii
mudatu keessa maaliif ba‟uu dadhabde? Akkuma biyyoota biro kanneen nu waliin
seenaa mootummaa walitti dhiyaataa qabaniitti sirnoota bulchiinsaa yeroodhaaf
tajaajilan keessaa baanee humna mootummaa biyyaalessumma jiraachuu biyya kanaa
haala amansiisaadhaan itti fufsiisuu danda‟u uumuu kan dadhabne maaliifi? Gaaffileen
kun yeroo ammaa kanatti gaaffilee bu‟uuraa siyaasa keenyaa ta‟anii dhufaniitu jiru.
Itoophiyaan seenaa ishii keessatti qarriffaa diinota ishii roora‟anii itti naanna‟anii eegaa
turanii keessaa ba‟uudhaaf yeroo tokko tokko fuulaa fuulatti itti ba‟uudhaan falmuun,
yeeroo kaan immoo dhoksaan lafa jala finciluun barootashii keessaa harka caalu
dabarsiteetti.
Kunis, jireenya ishii mirkaneessuurra kan darbe bu‟aa otoo hin buusiin darbeera.
Mootonni sunniin gaaffilee siyaasaa alaa fi keessaan ka‟anii yeroo namaaf hin kennine
hiikuudhaaf otoo olii fi gadi jedhanii biyyittii
Guddisuudhaafis ta‟ee, leenjisuudhaaf kallatti fayyadu bcuudhaafis ta‟ee hojiirra
oolchuuf yeroo hin arganne. Sababa kanaanis, biyyittiin irra deddeebiidhaan muddama
rakkoo jiraachuu fi jiraachuu dhabuu biyyittii keessatti waan qabamtuuf, mootonni yeroo
isaanii guutuu biyya tadgabbeessuudhaaf otoo qisaasessanii umuriin isaanii dhuma ture.
Uumamuu mootummaa biyyaalessaatiin booddee, mootonni biyya isaanii diinota alaa
irraa eeguu fi raawwiiwwan amantii irratti xiyyeeffachuu keessaa ba‟anii dhimma
guddinaa fi qaroominaatiif xiyyeeffannoo kennuu jalqabanii ture. Duudhaalee
hammayyummaa wantoota ta‟an kanneen akka wal-qixxummaa, bilisummaa fi
dhimmoota obbolummaa irratti xiyyeeffannoo horataniiru. Addunyaa kana irratti dhalli
namaa seera bara qaroominaatiin duratti qabaachaa turan waliigaltee hawaasummaa fi
duudhaalee ammayyummaatiin akkuma bakka buusan, biyya keenyattis duudhaaleen
kunniin kan xiyyeeffannoo argachuu jalqaban hundeeffamuu mootummaa biyyaalessaa
ammayyaawaa hordofeetu. Haa ta‟u malee, tarkaanfiiwwan duudhaalee kanneen
guddisuu fi fedhii uummataa kabachiisuuf fudhataman laafaa ta‟anii itti fufani jiru.
Kanaafis ijoon jalqabuma irraa kaasee fudhatamummaan mootummaa biyyaalessa
Itoophiyaa qormaataan kan guutame ta‟uu isaatiin bulchitoonni fedhii uummataa guutuu
caalaa fudhatamummaa kana fiduudhaaf dhama‟aa darbuu isaaniiti.
Fudhatamummaa mootummaa biyyaalessaa jechuun saboonni mootummaa
biyyaalessaa sana irratti amantaa yeroo horatanii fi irratti yeroo waliigalan jechuu dha.
Dhimmi kun fudhatamummaa argachuu bulchitootaa wajjiin kan wal-qabatus; kan wal
hin qabannes ta‟uu dand‟a. bulchitoonni fudhatamummaa mootummaa biyyaalessaa
kana fiduudhaaf qisaasa‟uun isaanii yeroo fi xiyyeeffannoo fedhii uummataa
Guutuudhaaf ooluu malu, itti-fufiinsa biyyaa eegsisuuf akka oolu taasiseera. Mootonni
duraanii balaa itti aggaamamu qolachuudhaaf otoo olii fi gadi fiiganii yeroo isaanii fixu.
Adeemsi kunis yaalii fedhii uummataa deebisuuf oolu kan gatachiisee fi uummata komiif
saaxila. Mootonni kunniin adeemsa biyya tasgabbeessuu keessatti malleen yeroodhaaf
tajaajilan fayyadamuutti waan qabamaniif fedhii hawaasaa isa dhaabbataa ta‟e otoo hin
guutiiniif hafu. Dhumarrattis balaan sun kufaatii isaaniitiif sababa kan ta‟u guutamuu
dhabuun fehiiwwan uummataa komii hadhaawaa uumee boba‟aa diddaa uummataa
qabachiisu waan ta‟uufi dha. Balaa muddaa biyya irratti aggaamameef caalmaatti
xiyyeeffannoo wan kennaniif, humna isaanii isa guddaa fedhii uummataa guutuudhaaf
otoo hin ta‟iin balaawwan kanneen qolachuudhaaf wan dhangalaasaniif uummata isaanii
irratii cunqursaa geessisu.
Karaa cunqursaa mootota kanneeniitiif sababni inni tokko hojii hayyoota Itoophiyaati.
Hayyoonni Itoophiyaa sababoota seenaawaa fi ijaaramaa garaagaraatiin yaaduudhaaf
fagoo jiru. Hundinisaanii akkuma qophii soorataa wanta dubbisan kallattiidhumaan hojiitti
hiikuuf abjootu malee haala qabatamaa hubatanii deemuuf carraaqqiin isaan qaban
hagas miti. Dhimmichi amala ijaaramaa kan haala qabatamaa barumsaa fi aadaa irraa
maddu yaa ta‟e illee, dhibaa‟ummaanii fi dhimma dhabuun hayyoota kanaa itti
gaafatamummaa jalaa kan isaan baraaru miti. Bulchitoonnis aadaadhuma hayyoota
kanaa keessaa waan ba‟aniif hojiileen isaanii kan hayyootaa irraa baay‟ee kan fagaate
miti. Hammamillee aangoon haala qabatamaa mootummaa biyyaalessaa wajjiin
kallattiidhaan morkii keessa waan isaan galchuuf, dhugaa isaa karaa fooyya‟een
hubachuuf carraa yoo argatan illee siyaasni isaanii bu‟uurumaan aadaa hayyootaa irraa
dhalatee eenyummaa isaanii boce kun jarjarsuu fi murtii dimshaashaatiif isaan saaxila.
Kun immoo
Hayyoota morkattoota ta‟an humnaan damacanii akka darbanii fi kanuma irraa ka‟uunis
uummata hayyoonni kunniin sochoosan illee walumaan akka damacan isaan taasisa.
Karaa biraatiin, biyyi keenya ijoollee qaqqaallii muraasa kanneen yaadota bitaa fi
mirgaan ka‟an wal-dandeessisuudhaan yaada giddu-galeessaa Itoophiyaaf ni ta‟a
jedhanii yaadan diriirsuuf carraaqan horachuu dandeessee jirti. Yandoo jibbiinsaa bitaa fi
mirgaan itti roobu dandamataanii danda‟udhaan yaada isaanii baraa baratti ceesisuu
kanneen danda‟an yoo jiraatanillee, yaadni qajeelaa lammiilee kanaa dagaagee
namoota hedduu biratti fudhatamuun yaada mo‟ataa ta‟uuf carraa hin arganne.
Dhugaadhumatti, yaadni bitaa fi mirgaan uleen itti baay‟ate, ulee kana dandamatee
ba‟uun carraan inni ittiin yaada mo‟ataa ittiin ta‟u gadi-aanaa yoo ta‟eyyuu,dhimmi haala
kana fedhuu garuu kan bukkeetti qabamuu hin dandeenye dha. Yeroo carraan itti argamettis aarsaan barbaachisaa ta‟e kaffalamee yoo ta‟ellee yaada qulqullaa‟aa akka
caalee mul‟atu gochuun nurraa eegama.
Haaluma mudannoolee seenaa hedduu irraa hubachuu dandeenyetti, yaada nuuf ta‟a
jennee yaadne kaasaa fi kuffisaa uummatoota jiraanne dha. Waraana keessa yeroo
seennu gaaffiin jiraachuu fi jiraachuu dhabuu biyyitti nu yaaddessa; waraanicha yeroo
xumuree immoo kana ni irraanfanna. Waraanni sabaa fi sablammiiwwan Itoophiyaa
weerara Xaaliyaanii qolachuuf kallattiilee biyyittii afraniin duulee Adwaa irratti wal-ga‟e
lola Adwaa erga injifatee booddee karaan mootummaan biyyaalessaa duubatti
hafummaa hundeedhaan buqqisuuf itti deeme baay‟ee gabaabaa ture. Kan biraa illee
hafee, diinii yeroo fudhatee meeshaa waraanaa isaa hammayyoomsee mala biraatiin
deebi‟ee nutti dhufuu danda‟a jedhamee gin eegamne.
Rakkoon inni guddaan gaaffii jiraachuu fi jiraachuu dhabuu rakkoolee yeroo, dhiyoo fi
kallatti wajjiin wal-qabsiisanii ilaaluu isaaniiti. Gaaffii jiraachuu fi jiraachuu dhabuu biyya
keenyaa hiikuuf garuu balaa yeroo sana aggaamame furuuf tattaaffii godhamurra darbee
duraan dursanii ka‟umsa rakkoo bu‟uuraa balaa kanaaf nu saaxiluu fi balaa kana
babal‟isee cabinsa siyaasaa qabatamaatti ceesisu hiikuutu barbaachisa. Rakkoolee
guutamuu dhabuu fedhii irraa maddanii walitti bu‟insa wal-waliiniitiif ka‟umsa guddaa
ta‟anii fi raacetii raafamaa ta‟an hiikuudhaaf xiyyeeffannoo gara sanatti gochuutuu
barbaachisa.
Fedhiiwwan uummata keenyaa hin guutamiin kanneen karaa hin yaadamneen
eenyummaa keenya balaa irratti kuffisuu isaanii hubannee, fedhiiwwan foonii, maqaa ofii
kabachiisuu fi bilisummaa hawwuu irraa kan maddan ta‟uun isaanii boqonnaa darbe
keessatti ibsamuuf yaalame jira. Maalumaafuu, fedhiiwwan kunniin akkamittiin guutamuu
dadhaban? Falaasamni ida‟amuuhoo fedhiiwwan kanneen akkamittiin hiikuuf yaade?
Gaaffilee bu‟uuraa kanneenii fi dhimmoota kana wajjiin wal-qabqtqn biro ilaaluun
barbaachisaa dha.
Uummanni biyya keenyaa abjuuwwan tattaafatee jireenya ittiin injifatu, bowwaa
hiyyummaa keessaa ba‟ee nyaatee dhugee uffee ittiin jedhu, nagaarita waraanni ittiin
labsamu tumuu keessaa ba‟ee nagaadhaan oolee ittiin bulu galaa godhatee uummata
baroota dheeraadhaaf jiraate dha. Abjuuwwan kana gala godhatee jiraachuu qofaa otoo
hin ta‟iin milakaa‟ina abjuuwwan kanaatti wantoota gufuu ta‟an hundumaa
buqqisuudhaaf maloota uumamaan badhaafameenis haa ta‟u u, kanneen ofii isaatiif
dhama‟ee uummateen qabsaa‟aa jiraateera. Yeroo tokko tokko qabee gadhiisaa, yeroo
kaan immoo sadarkaa ol-aanaadhaan itti cichee wanjoowwan hacuuccaa of-irraa
darbatee gatuudhaaf qabsaa‟aa jiraateera.
Hacuuccaan uummanni keenya barootaaf irratti qabsaa‟aa jiraate kun amala isaatiin
namoonni hireen isaanii harka isaanii irraa butamee, jireenya isaanii fedhii isaaniitiin
alatti akka gaggeessan kan dirqisiisu ture. Hacuuccaan wanta fedhii namootaa
guutuudhaaf oolu hundumaa butuudhaan fedhii namoota birootiif oolchina. Afaan
hiyyeessa keessaa butee isa biraatiif booka buusa. Afaan isa tokkoo cuqqaaleetu inni biraa waggaa guutuu akka haasa‟u taasisa. 
Salphina nama tokkoo irratti ulfina nama
biraa ijaara.
Hacuuccaa hawaasa kamiyyuu keessatti hundee diriirfachuu danda‟u iddoowwan lamatti
qoodnee ilaaluu ni dandeenya. Akaakuun hacuuccaa inni tokkoffaan, yaadaa fi qalbii
hamaa namootaa keessaa kan madduu fi fedhii fi karoora namootaatiin kan
raawwatamu dha. Hacuuccaan akka kanaa hacuucaa fi hacuucamaan kan keessaa
jiranii fi hacuuccichis kan raawwatamu qabsaa‟anii hacuuccota injifatanii irra
aanuudhaan ta‟a. Hacuuccaa akka kanaa kana “hacuuccaa nam-tolchee” jechuu
dandeenya.
Hacuuccaan gosti lammaffaan immoo haccuuccaa sirna keessaa maddu dha.
Hacuuccaan inni kun biyyoota dimookiraatawaa ta‟an keessatti illee kan mul‟atuu fi
hacuuccichi ta‟e jedhamee kan hin raawwatamne, garuu sirna diriire keessaan namoota
filatee kan miidhuu fi fedhii isaanii kan daangessu dha. Hammamille caasaa dhaabbilee
kan hundeessan namoota ta‟uu isaanii irraan kan ka‟e duraan dursee hacuuccaan namtolchee kan ture ta‟us, adeemsa yeroo keessa amala mataa isaatii qabatee to‟annoo
kallatti namootaatiin alatti kan socho‟u ta‟a. sababa kanaanis maddi hacuuccichaa
caasaa sana ta‟a jechuu dha. Hacuuccaan akka kanaa “hacuuccaa caas-tolchee”
jedhamuu danda‟a. gosoonni hacuuccaawwan lamaanuu kan wal faallessan waan
ta‟aniif hacuuccaawwan lamaanuu dhabamsiisuuf qabsoo taasifamu rakkisaa.

WONGEELA MAATEWOOSII 28
Yesuus Du'aa Ka'e
Sanbati dabareen duuba, Dilbata barii halkaniin, Maariyaamiin qachaa magdala'aatii fi Maariyaamiin tuun boolla awwaalaa ilaaliisaaf dhaqane. 
Ergamaan Gootta'aa ol-gubbaa irraa gad bu'ee, dhufee dhakaa boolla awwaalaa irraa gangalchee waan irra tee'eef, dedhuma tacho'i lafaa guddaan te'e. 
Bifi isaa akka balaqqeetti'ii, wayaan isaa akka dhakaa roobaa ti. 
Worri eegu ergamaa Gootta'aa waan sodaateef hollatanee akka nama du'ee te'ane.
Ergamaan Gootta'aa ammoo dubartootaan, “Hin sodaatina'a; isin ka fannifame Yesuus akka barbaaddanu ani hin beeka. 
Inni as hin jiru; akkuma duraan dubbate du'aa ka'eera. 
Addee reeffi isaa keyame koya'aa ilaala'a. 
Amma ariifadha'aatii deema'aatii, ‘Inni du'aa ka'eera, amma isiniin dura gara Galiila'aa dhaqa; isin achitti isa hin dhaggitan’ jedha'aatii barattoota isaatitti hima'a. 
Kunoo, ani isinitti himeera” jedhe. 
Maarre dubartooti soda'aa fi gammada gudda'aan ariifatanee boolla awwaalaa keessaa bayanee, barattoota isaatitti himiisaaf rukkisane.
Dedhuma Yesuus isaaniin wolde'ee, “Nageenni isiniif te'u!” isaaniin jedhe. 
Isaanille itti hiiqanee, miila isaa qabatanee, isaaf sagadane. 
Achiin duuba Yesuus, “Hin sodaatina'a; gara Galiila'aa akka dhaqanu obboleeyyan tiyyatti dhaqa'aa hima'a; isaan achitti na dhaggan” isaaniin jedhe.
Dubartooti adoo karaa irra jiranuu, worra boolla awwaalaa eegu keessaa gariin gara qacha'aa dhaqanee waan te'e mara mootota hayyootaatitti himane. 
Moototi hayyootaa jaarsolee kolba'aa woliin wolitti dacha'anee mari'atanee, beesee guddoo loltootaaf kennanee, 
“Isin, ‘Barattooti isaa adoo nuuti rafiisatti jirruu halkan dhufanee reeffa isaa hatanee deemane’ jedha'aa kolba'atti hima'a. 
Bulchaan biyyaa yoo dubbii tana dhage'e, nuuti itti hinnee dubbii nyaachinnee, akka isin hin rakkannelle goona” jedhaneen. 
Maarre isaan beesee fudhatanee akkuma isaan jedhane godhane. 
Dubbiin tun haga guyyaa adhaatitti Yihudoota oddu'utti odeeffanti.
Yesuus Barattoota Ifiititti Mudhate
Barattooti kudhanii tokko gara gaara Yesuus isaanitti akeekee, ka Galiilaa keessa jiruu dhaqane. 
isaan yennaa isa dhaggane, isaaf sagadane; worri gariin mamane. 
Yesuus gara isaanii dhufee, “Baalliin duudiin ol-gubba'aa fi lafa irratti anaaf kennanteerti. 
Tanaaf gara gosa biyya adda addaa deema'aatii maqaa Abba'aa, maqaa Ilmaatii fi maqaa Ayyaana Woyyichaatiin isaan cuuphaa, barattoota tiyya godha'a.
Waan ani isin ajaje maralle akka eegatanu barsiisa'a. 
Anille yennaa mara haga muummee biyya lafaa isin woliin jira” isaaniin jedhe.
WONGEELA MAATEWOOSII 27
Yesuus Philaaxoos Duratti Dhikeeffame
Barii halkaniin moototi hayyootaatii fi jaarsoleen kolba'aa marti Yesuus ijjeesisiisaaf mari'atane. 
Isaan Yesuus hidhanee, geessanee, Philaaxoosii bulchaa biyyaatitti dabarsanee kennane.
Yihudaan isa dabarsee kenne, akka Yesuusitti murame yennaa dhagge, gaabbee meetii soddoma san mootota hayyootaatii fi jaarsolee kolba'aatiif deebisee fidee, 
“Nama yakkaa hin qanne dabarsee kennisaan yakkeera” isaaniin jedhe.
Isaan ammoo, “Maanti nu dhibe ree? Haajaa keeti!” jedhane.
Yihudaan beesee san Galma Waaqaa keessatti qolaansee gatee, isaan biraa deemee, dhaqee ifi fannise.
Moototi hayyootaa ammoo, beesee san fuudhanee, “Beeseen tun gatii dhiiga namaa waan teeteef, karra Galma Waaqaatitti makuun seeraa moti” jedhane. 
Mari'ataneen duuba, addee awwaala worra ormaa akka teetu, namicha faara dhowu irraa lafa ittiin bitane. 
Sababa kanaaf latti sun haga adhaa, “Lafa dhiigaa” jedhantee waamanti. 
Wonni Ermiyaasiin raagichi, “Isaan meetii soddoma akka gatii isaa teetuuf, ijoolleen Israa'elii herredde fudhatte;akkuma Goottaalle ana ajajetti gatii lafaa namicha faara dhowuu kennane” jedhee dubbate muummotte.
Yesuus Philaaxoos Duratti Dhikeeffame
Yesuus Philaaxoosii bulcha biyyaa dura dhaabbate; Philaaxoosille, “Ati mootii Yihudootaatii?” jedhee isa gaafate.
Yesuus, “Maarre atuu jette” jedheen. 
Inni ammoo yennaa mootota hayyootaatii fi jaarsolee kolba'aatiin himatame, deebii hin kennine.
Achiin duuba Philaaxoos, “Waan hedduu isaan si himatanu ati hin dhageettuu?” jedheen. 
Inni ammoo jechuma tokkolle hin deebinne; tanaaf bulchaan biyyaa Philaaxoos guddoo baaseffate.
Yesuusitti Du'a Murane
Yennaa Jila Irra Dabaramaa, bulchaan biyyaa Philaaxoos worra hidhamane keessaa nama tokkocha, ka kolbaan gaafatte aadaa hiiku qaba. 
Yennaa san namichi hantuu hujiisaan beekkame tokko, ka Barabbaa jedhamu, hidhaa keessa jiraayyu. 
Maarre isaan wolitti qabamaneen duuba, Philaaxoos, “Eennu akka ani isiniif hiiku barbaaddan? Barabbaa moo yookiin Yesuus ka Masiihii jedhame” isaaniin jedhe. 
Philaaxoos akka isaan waan hinaattolee te'aneef dabarsanee isa kennane beekeera.
Philaaxoos barcumaa mura'aa gubbaa tee'eeruun, haati manaa isaa, “Namicha balchaa san waan tokkolle hin godhin! Ani eda halkan marroo isaa oojju'uun guddoo rakkadhe” jettee ergaa itti ergite.
Moototi hayyootaatii fi jaarsoleen Barabbaan akka isaanii hiikamuu fi Yesuus akka ijjeeffamu gumiin akka gaafattuuf yaada fudhachiisane. 
Bulchaan biyyaa Philaaxoos ammalle, “Isaan lamaan keessaa eennu akka ani isiniif hiiku barbaaddan?” jedhee isaan gaafate.
Isaanille, “Barabbaa nuuf hiiki!” jedhane.
Philaaxoos, “Yesuus ka Masiihii jedhame maan godhu ree?” isaaniin jedhe.
Isaan martinuu, “Inni fannifamuu ti!” jedhane.
Achiin duuba inni, “Maaf? Inni yakkaa maan hujeera?” jedhee isaan gaafate.
Isaan ammoo, “Inni fannifamuu ti!” jedhanee iyyanee hogisane.
Maarre Philaaxoos irra caalaa nageya booressiisa malee, waan tokkolle godhuu akka hin dandeenne yennaa dhagge, bisaan fuudhee, gumii duratti harka ifii dhiqatee, “Ani dhiiga nama kanaa irratti yakkaa hin qabu; isinitti itti gaafatama!” jedhe. 
Achiin duuba kolbaan duudiinuu, “Dhiiga isaatiif, nutii fi ijoollee teenna itti gaafattannuu ti” jedhanee deebisane.
Maarre inni Barabbaa isaaniif hiike; liche'een Yesuus dhaansiseen duuba, akka fannifamuuf dabarsee kenne.
Loltooti Yesuusitti Taphatane
Achiin duuba loltooti bulchaa biyyaa Yesuus gara mana mootumma'aatitti fuudhanee geessane; loltoota duudii adaala Yesuusiititti wolitti qabane. 
Isaan woyaa isaa irraa baasanee woyaa diintuu itti uffisanee,dameelee qore'eetiin kallacha hujanee mataa isaatitti keyane. 
Ulee harka isaa middichatti qabachiisanee, isa duratti jilbiiffatanee, “Mootii Yihudootaa, jiraadhu!” jedhaa itti taphatane. 
Isaan itti tufanee, uleelle irraa fuudhanee mataa isaa dhowane. 
Itti taphataneen duuba, isaan woyaa san irraa baasanee woyaa isaa deebisanee itti uffisane. 
Achiin duuba fannisiisaaf isa geessane.
Yesuus Fannifame
Isaan yennaa gad bayane, namicha biyya Qareena'aa tokko, ka Simoon jedhamu dhagganee, fannoo Yesuusii akka ba'atu hunnaan tolchane. 
Isaan addee Golgootaa jedhantu dhufane; “Golgootaa” jechuun “Addee buqqii mata'aa” jechu'u. 
Isaan dhaadhii woyni'ii hadhoottu'uun makanee, akka unuuf Yesuusiif kennane. 
Inni afaaniin qabe malee, hin unne. 
Yesuus fannisaneen duuba hixaa buufatiisaan woyaa isaa qoqoodamane. 
Achiin duuba isaan achi tee'anee isa eegane. 
Isaan barreeffama isa ittiin himatane, “Kun mooticha Yihudootaa, Yesuus” ka jedhu, mataa isaatiin gubbaa keyane. 
Yennaa san isaan alagaltoota lamaan, tokko midda isaatitti tokko bitaa isaatitti, isa woliin fannisane. 
Worri achiin dabaranu mataa ifii raasaa, “Ati ka Galma Waaqaa diiddee guyyaa saditti deebittee ijaartu, ifi fayyisi me! Ati yoo Ilma Waaqaa teete, fannoo irraa gad bu'i!” jedhaa isa arrassane.
Akkasuma moototi hayyootaa, barsiisoti Seeraatii fi jarsolee woliin itti taphatanee,“Inni worra dhibii fayyiseera; mataa ifii fayyisuu hin dande'u. 
Inni mootii Israa'elii yoo te'e, me amma fannoo irraa gad bu'uuti; nuutille isatti hin dhugeeffanna.
Inni Waaqatti addatee, ‘Ani Ilma Waaqaati’ waan jedheef, Waaqi yoo barbaade, me amma isa fayyisuuti” jedhane. 
Akkasuma alagaltooti isa woliin fannifamanelle isa arrasane.
Du'a Yesuusii
Orraa sa'aatii jaan jalqabee haga sa'aatii sagalii latti duudiin dukkanootte. 
Gara sa'aatii sagaliititti Yesuus, “Elo'ii, Elo'ii, lamaa sabaktanii?” jedhee qoonqoo guddo'oon iyye; akkas jechuun, “Waaqa kiyya, Waaqa kiyya, maaf ana lakkitte?” jechu'u.
Worra achi dhaabbatanu keessaa gariin yennaa tana dhage'ane, “Namichi kun Eliyaas waamiisatti jira” jedhane. 
Yoosuma isaan keessaa tokkochi fiigee, ispoonjii fuudhee, daadhii woyni'ii dhangaggoottu'utti cuuphee, qaccee ule'eetitti keyee, akka inni unuuf isaaf kenne.
Worri dhibiin ammoo, “Eegi me! Eliyaas dhufee akka isa fayyisu hin ilaalla!” jedhane.
Achiin duuba Yesuus ammalle qoonqoo guddo'oon iyyee du'e.
Yennuma san gollaan Galma Waaqaa keessaa gubba'aa haga gadii addee lamatti tarsa'e. 
Latti tachoote, rassaalle dadayya'e.
Irreensotille banamanee, kolbaan Waaqaa ta duute keessaa worri hedduun ka'ane. 
Isaan irreensa keessaa bayanee, Yesuus du'aa ka'een duuba, gara qachaa woyyichaa gara Yerusaalemii galanee, worra heddu'utti mudhatane.
Ajajaan dhibbaatii fi worri isa woliin Yesuus eegaa turane, tacho'a lafaatii fi waan te'e yennaa dhaggane, guddoo sodaatanee, “Dhugumaan nami kun Ilma Waaqaa ti” jedhane.
Dubartooti hedduun, irraa fagaatanee ilaalaa, Galiilaa irraa jalqabanee Yesuus hordofaa isa tajaajilane achi jiraniiyyu.
Isaan keessa Maariyaamii qachaa Magdala'aa, Maariyaamii haadha Yaaqoobiitii fi Yoseefii, haadha ijoollee Zabdewoosii fa'atti jira.
Yesuus Awwaalame
Yennaa galgalootte, namichi dureessi qachaa Armaatiya'aa, ka Yoseef jedhamu tokko, achi dhufe; innille barataa Yesuusiitiiyyu. 
Inni gara Philaaxoosii dhaqee reeffa Yesuusii gaafate; achiin duuba Philaaxoos reeffi akka kennamuuf ajaje. 
Maarre Yoseef reeffa fudhatee, woyaa qoolaa qulqullu'uun maree, goda awwaalaa haareya ta ifiif rassaa keessatti bocate keessa keye. 
Achiin duuba dhakaa guddaa balbala goda awwaalaatitti gangalchee, achii deeme. 
Maariyaamiin qachaa Magdala'aatii fi Maariyaamiin tuun goda awwaalaa fuula dura tee'iisatti jiraniiyyu.
Worra Goda Awwaalaa Eegu
Boruyyaa, guyyaa qophi'iitiin duuba, guyyaa sanbataa moototi hayyoootaatii fi Fariisaayoti Philaaxoos duratti wolitti qabamanee, “Gootta'a, sobaalessi sun adoo jiruu, ‘Guyyaa sadiin duuba deebi'ee ka'a’ waan inni jedhe nuuti hin qaabanna. 
Tanaaf haga guyyaa sadiititti godi awwaalaa akka eegamu ajaji; kun te'uu dhabaannaan, barattooti isaa dhaqqanee reeffa hatanee fa'a, kolba'aan, ‘Inni du'a keessaa ka'eera’ hin jedhan; sobi duuba irraa ka duraa caalaa hamaa te'a” jedhaneen.
Philaaxoos, “Worra eegu fudhadha'aa dhaqa'aatii, akka beettanutti eegachiifadha'a” isaaniin jedhe. 
Maarre isaan worra eegu woliin dhaqanee dhaka'atti chaappaa dhowanee, goda awwaalaa san eegisiisane.
WONGEELA MAATEWOOSII 26
Yesuus Ijjeesiisaaf Mari'atane
Yesuus dubbii tana mara dubbatee fixeen duuba, barattoota ifiitiin, “Guyyaa lamaan duuba Jilti Irra Dabaramaa akka dhuttu isin hin beettan, Ilmi Namaalle fannifamiisaaf dabarfamee hin kennama” jedhe.
Achiin duuba moototi hayyootaatii fi jarsoti kolba'aa mana hayyicha gudda'aa ka Qayyaaffaa jedhamuutitti wolitti qabamanee, dhossa'aan Yesuus qabiisaa fi ijjeesisiisaaf mari'atane. 
Isaan ammoo, “Kolbaa oddu'utti raafam hin ka'a fa'aa, yennaa jilaa hin tolchinu” jedhane.
Dubartiin Takka Bitaaniya'atti Yesuus Fiqiree Issite
Yesuus Bitaaniya'atti mana Simoonii dur dhukkuba goga'aa farrisiisa'aan qabameeruu adoo jiruu, dubartiin takka fiqiree gatii guddo'oo, duloo dhakaa albaasaaxarii jedhamu irraa hojjatame tokkoon fiddee gara isaa dhuttee, isaa qorii bira tee'eeru, fiqiree san mataa isaatitti naxxe. 
Barattooti isaa yennaa dhaggane ammoo, aaranee, “Tun maaf lafatti baddi? Fiqireen tun karra guddo'otti gurgurantee, beeseen sun worra hiyyeeyyi'iif silaa hin kennamaayyu” jedhane.
Yesuus ammoo waan kana beekee, “Dubartii tana maaf rakkittan? Isiin waan dansaa anaaf goote. 
Hiyyeeyyiin yennaa mara isin woliin jiran, ani ammoo yennaa mara isin woliin hin jiraadhu. 
Isiin fiqiree tana nafa kiyyatti naqiisaan awwalaaf na qopheessite. 
Ani dhugumaan isinitti hima, biyya lafaa duudii keessatti, addee wongeelli kun itti lallabame maratti, wonni isiin goote qaabbii isi'iitiif hin dubbatama” isaaniin jedhe.
Yihudaan Yesuus Dabarsee Kenniisaaf Jaraan Wolii Gale
Yennaa san Yihudaan nami biyya keriyootii, barattoota kudhanii lamaan keessaa tokko ka te'e, gara mootota hayyootaa dhaqee, “Ani yoo isa dabarsee isinitti kenne, isin maan anaaf kennitan?” isaaniin jedhe; isaan meetii soddoma isaaf kaffalane. 
Yihudaalle yennaa sanii jalqabee isa dabarsee kenniisaaf daguu barbaadate.
Yesuus Sagalee Jila Irra Dabaramaa Barattoota Woliin Nyaate
Guyyaa jalqaba Jila Daabboo Uukoo hin qanneetitti, barattooti gara Yesuusii dhufanee, “Sagalee Jila Irra Dabaramaa akka nyaattuuf eessatti akka si'iif qopheessinu barbaadda?” jedhanee isa gaafatane.
Inni deebisee, “Qachaa keessa gara mana nama tokkoo dhaqa'aatii, namicha saniin, ‘Yennaan tiyya dhikaatteerti; ani Jila Irra Dabaramaa barattoota tiyya woliin mana keetitti jilfadha, jedha barsiisaan’ jedha'aan” isaaniin jedhe. 
Barattooti akkuma Yesuus isaan ajaje, sagalee Jila Irra Dabaramaa qopheessane.
Yennaa galgalootte, Yesuus barattoota ifii kudhanii lamaan woliin nyaatiisaaf tee'e. 
Adoo nyaatiisatti jiranuu, Yesuus, “Ani dhugumaan isinitti hima, isin keessaa nami tokko dabarsee ana hin keenna” jedhe.
Barattooti akka malee gaddanee, badoo bado'oon, “Gootta'a, dhugumaan ana te'inaa?” isaan jedhiisa jalqabane.
Yesuus deebisee, “Ka ana woliin harka qorii keyetti dabarsee ana kenna” jedhe. 
Ilmi Namaa akkuma marroo isaatiif barreeffante hin du'a, ammoo nama Ilma Namaa dabarsee kennuuf aanne'e! Nami sun silaa adoo dhalatuu dhabee isaaf woyya” jedhe.
Yihudaan, ka isa dabarsee kennaaru, “Barsiisa'a, dhugumaan ana te'inaa?” jedhe.
Yesuus deebisee, “Atuu jette” jedheen.
Irbaata Gootta'aa
Isaan adoo nyaatiisatti jiranuu, Yesuus xaltaa daabbo'oo fuudhee, Waaqaaf galata galchee, barattootaaf kennee, “Fudhadha'aa, nyaadha'a; kun foon kiyya” jedhe. 
Inni muduunuulle fuudhee, Waaqaaf galata galcheen duuba, isaaniif kennee, “Isin martinuu, itti una'a;kun dhiiga kiyya, ka Gondooroo haareyaa, ka araara cubbuu kolbaa heddu'uutiif dhangala'e. 
Ani isinitti hima, mootummaa Abbaa kiyyaa keessatti isin woliin haga guyyaa daadhii woyni'ii haareya unutti, ijjumaa deebi'ee daadhii woyni'ii hin unu” isaaniin jedhe.
Achiin duuba isaan faaruu faarsanee, gara gaara ejersaa ol bayane.
Yesuus Mormatiisa Pheexroosii Dursee Hime
Achiin duuba Yesuus, “Isin martinuu edana na lakkittanee hin baqattan; sababille, ‘Ani tissee hin ijjeesa,hoolotille hin xexeeraman’ jedhantee barreeffanteerti.
Du'aa ka'een duuba ammoo, isiniin dura gara Galiila'aa deema” isaaniin jedhe.
Pheexroos, isaan, “Isaan martinuu si lakkisanee baqatanulle, ani ijjumaa si lakkisee hin baqadhu” jedheen.
Yesuus, isaan, “Ani dhugumaan sitti hima, edanuma, iyya lukku'uutiin dura, ati yennaa sad na mormatta” jedheen.
Pheexroos, isaan, “Si woliin du'uun yoo na barbaachiselle, ani ijjummaa si hin mormadhu” jedheen. 
Barattooti martinuu akkasuma jedhane.
Yesuus Getesemaane'etti Daadimate
Achiin duuba Yesuus barattoota ifii woliin gara addee Getesemaanee jedhantuu dhaqe; inni barattoota ifiitiin, “Haga ani achi dhaqee daadimadhu, isin as tee'a'a!” jedheen. 
Inni Pheexroosii fi ilmaan Zabdewoosii lamaan fudhatee dhaqee, gaddaa fi laaleffata jalqabe. 
Achiin duuba inni, isaaniin, “Ani qixxee du'aatitti, guddoo gadde; isin as tura'aa, ana woliin dammaqa'aa tee'a'a!” jedheen.
Haga diqqaa irraa hiiqee, lafatti jigee, “Abbaa kiyya, yoo dande'ame, muduunuun rakkinnaa tun narra dabartuuti; te'uu male akka fedha keetii malee, akka fedha kiyyaa hin te'in” jedhe.
Achiin duuba inni gara barattoota sadii deebi'ee dhufee, rafiisatti jiranuun dhagge; inni Pheexroosiin, “Maarre, isin sa'aatii tokkolle ana woliin dammaxxanee turuu hin dandeennee? 
Akka ataabe'etti hin gallelle daadimadha'a; ayyaanni dhugumaan fedha qaba, foon ammoo dadhaba'a” jedheen.
Yesuus ammalle yennaa lammeesso'oo isaan irraa hiiqee, “Abbaa kiyya, muduunuun rakko'oo tun adoo hin unin narra dabariisa ka hin dande'anne yoo teete, feedhiin teeti muummottuuti” jedhee daadimate.
Yesuus ammalle dhufee ilti isaanii waan dunquuqotteef, rafiisatti jiranuun dhagge.
Maare ammalle isaan lakkisee, irraa hiiqee yennaa sadeesso'oo, jechootuma duraan jedhe kaan jedhaa daadimate. 
Achiin duuba inni gara barattootaa deebi'ee dhufee, “Isin haga ammaa rafaa, foorfatiisatti jirtanii? Kunoo, sa'aatiin Ilmi Namaa harka cubbaaleyyi'iititti dabarfamee kennamu geetteerti. 
Ka'aa deennaa! Kunoo, ka dabarsee na kennu dhikaateera” isaaniin jedhe.
Yesuus Qabame
Adoo Yesuus dubbatiisatti jiruu, barattoota kudhanii lama keessaa tokko ka te'e Yihudaan dhufe; gumiin guddoon ulee-jirmaa fi goraadee qabatteertu, mootota hayyootaatii fi jaarsolee kolba'aa biraa ta erganteertu isa woliin jirtiiyyu. 
Yihudaan Yesuus dabarsee kennu, “Nama ani sunqadhu, isa qaba'a” jedhee duraanuu beessisa isaaniif kenneera.
Yihudaan akkuma gara Yesuusii dhufeen, “Barsiisa'a, attam nageeyaa!” jedhee sunqate.
Yesuus deebisee, “Jaali, waan hujiisaaf dhutte huji” jedheen.
Achiin duuba isaan dhufanee Yesuus jabeessanee qabane. 
Dedhuma, worra Yesuus woliin jiru keessaa tokkochi goraadee buqqifatee, garbicha hayyicha gudda'aa dhowee, gurra isaa irraa kute. 
Achiin duuba Yesuus, “Goraadee keeti gonofa'atti deebifadhu; worri goraadee buqqifatu martinuu goraade'een bada. 
Ani Abbaa kiyya yoo gaafadhe, Inni yoosuma ergantoota duula kudhanii lama caalu anaa erguu hin dande'u sitti fakkaataa? 
Ammoo Barreefam Woyyichi karaa kanaan te'uu qaddi ka jedhu, silaa attaamiin muummowa ree?” jedheen.
Yennuma san Yesuus gumi'iin, “Akka ani yakkaamessaa, goraade'ee fi ulee-jirma qabattanee na qabiisaaf dhuttanee? 
Ani guyyuma guyya'aan Galma Waaqaa keessa tee'ee barsiisaa ture, isinille ana hin qanne. 
Ammoo wonni raagoti Barreeffama Woyyicha keessatti barreessite akka muummottuuf, tun marti teete” jedhe. 
Yennaa san barattooti isaa martinuu isa lakkisanee baqatane.
Yesuus Kora Mura'aa Duratti Dhikaate
Worri Yesuus qabane sun, mana barsiisoti Seera Muuse'eetii fi jaarsoti kolba'aa itti wolitti qabamaneeranutti, gara Qayyaaffaa hayyicha gudda'aa isa geessane. 
Pheexroos ammoo irraa fagaatee haga moonaa hayyicha gudda'aa Yesuus hordofe; keessalle seenee, wonni kun attam akka teetu ilaaliisaaf, eeddota woliin tee'e. 
Moototi hayyootaatii fi korri mura'aa duudiin Yesuus ijjeesisiisaaf dhugaa baatota dharaa itti barbaadane. 
Dhugaa baatoti dharaa hedduun itti dhikaattulle, ammoo dhugaa baya du'a itti mursiisu tokkolle hin dhaggine; dhuma irratti namooti lamaan dhufanee, “Namichi kun, ‘Ani Galma Waaqaa diigee guyyaa saditti ijaaruu dande'a’ jedheera” jedhane.
Hayyichi guddaan ol ka'ee, “Waan isaan si irratti dhugaa bayanu kanaaf ati deebii tokkolle hin qadduu?” jedhe. 
Yesuus ammoo cadhise. 
Achiin duuba hayyichi guddaan, “Magannee Waaqa jiraata'aa, ati Masiihii, Ilma Waaqaa yoo teete nutti himi” jedheen.
Yesuus deebisee, “Maarre atinuu jette. 
Ani ammoo isinitti hima, ammaa jalqabee Ilmi Namaa midda Waaqa hunnaammessaa tee'uun, duumensa ol-gubba'aatilleen dhufuun hin dhaggitan” isaan jedhe.
Yennaa san hayyichi guddaan woyaa ifii tarsaasee, “Inni Waaqa faanshesseera! Dhugaa dhibii maaf barbaanna? 
Waaqa faanshessuun isinuu dhageettane. 
Maan isinitti fakkaata?” jedhe.
Isaan deebisanee, “Inni du'uu qaba” jedhane.
Yennaa san isaan fuula isaatitti tufanee tuntuumane; worri gariin kabalanee, “Masiihii! Eentu si dhowe? Nuu raagi” jedhaneen.
Pheexroos Yesuus Mormate
Adoo Pheexroos ala moonaa keessa tee'iisatti jiruu, durrittiin tajaajiltuun takka gara isaa dhuttee, “Atille Yesuusii worra Galiila'aa woliin jirtaayyu!” jetteen.
Inni ammoo, “Waan ati dubbatiisatti jirtuuyyuu ani hin beeku” jedhee isaan mara duratti mormate. 
Yennaa inni gara seensuma karraa dhaqe, durrittiin tajaajiltuun dhibiin isa dhaggitee, worra achi dhaabbateeruun, “Namichi kun Yesuusii nama Naaziretii woliin jiraayyu” jette.
Pheexroos ammalle, “Ani namicha hin beeku” jedhee kakatee mormate.
Yennaa diqqo'oon duuba worri achi dhaabbataneeranu dhufanee, Pheexroosiin, “Akki ati dubbattuuyyuu hin beessisa, dhugumaan atille isaan keessaa nama tokko” jedhaneen.
Yennaa san inni, “Ani namicha hin beeku” jedhee ifi abaaraa kakatiisatti ka'e. 
Yennuma san lukkuun iyyite. 
Achiin duuba Pheexroos waan Yesuus, “Iyya lukku'uutiin dura, ati yennaa sad na mormatta” jedhe qaabatee, gad bayee laaleffatee booye.
WONGEELA MAATEWOOSII 25
Mammaassa Durroota Kudhanii
Yesuus itti aansee, “Yennaa san mootummaan ol-gubba'aa durroota kudhan ta issaa ifii qabatanee waajibicha fudhatiisaaf bayane fakkaatti.
Durroota san keessaa shanan gowwoole'e, shanan qaroole'e. 
Worri gowwooleen issaa ifii qabatane malee zayitii issa'atti naqatanu hin qabanne. 
Worri qarooleen ammoo issaa ifii woliin zayitii okkote'etti qabatane. 
Waajibichi adoo hin dhufin turraan, marti isaaniituu muganee rafane.
Halkan wodhakkaa ammoo qoonqoo guddo'oon, ‘Waajibichi Kunoo ti! Isa fudhatiisaaf baya'a!’ waamichi jedhu dhage'ame. 
Yennaa san durrooti sun marti dammaxxee issaa ifii mimiidhaaffatte. 
Durri gowwooleen sun worra qaroole'een, ‘Issaan keenna waan dhaamaaruuf, zayitii teessan irraa diqqoo nuu kenna'a’ jedhaneen. 
Durri qarooleen deebisanee, ‘Waawwo'o! Nu'uu fi isiniif ta geettu hin jirtu. 
Worra gurguru bira dhaqa'aatii bitadha'a’ jedhaneen. 
Adoo isaan bitatiisaaf dhaqaneeranuu, waajibichi dhufe; durri qophooteertu sun isa woliin gara mana jila fuudhaa fi heerumaa san ol seenanee, balbalti cufante.
“Durrooti worri hafanelle turanee dhufanee, ‘Gootta'a, Gootta'a! Nuu bani!’ jedhaneen. 
Inni ammoo deebisee, ‘Ani dhugumaan isinitti hima, ani isin hin beeku’ jedheen. 
Tanaaf, guyyaa san yookiin sa'aatii waan hin beenneef dammaqa'aa eegadha'a!” jedhe.
Mammaassa Worra Beeseen Worqi'ii Itti Kennantee
Yesuus itti dabalee, “Mootummaan ol-gubba'aa akka nama biyya fago'oo dhaqiisaaf ka'ee, tajaajiltoota ifii waamee, karra qabu magannee isaanitti kennate tokko fakkaatti; Inni akkuma dandeettii isaaniititti tokkoof beesee saantimii worqi'ii kuma shan, kaaniif kuma lama, kaanille'eef kuma tokko kennee gara biyya fago'oo deeme. 
Namichi beesee saantimii worqi'ii kuma shan fudhate yoosuma ittiin daddallee, beesee saantimii worqi'ii kuma shan keessaa buufate. 
Akkuma san, namichi beesee saantimii worqi'ii kuma lama fudhatelle kuma lama keessaa buufate. 
Namichi beesee saantimii worqi'ii kuma tokko fudhate ammoo, dhaqee boolla qotee beesee gootta'aa san awwaale.
“Yennaa dheertu'uun duuba goottaan tajaajiltoota sanii dhufee isaan woliin herregate. 
Namichi beesee saantimii worqi'ii kuma shan fudhate, ta dhibii kuma shan fidee dhufee, ‘Gootta'a, ati beesee saantimii worqi'ii kuma shan anatti kenniteeyyu; kunoo, ani ta dhibii kuma shan keessaa buuseera’ jedhe. 
Goottaan isaa, ‘Dansaa goote, ati tajaajilaa addatamaa dansa'a; waan diqqo'oon addatanteerta, ani waan guddo'otti itti gaafatamaa si godha; koy gara gammada goottaa keetii gali!’ jedheen. 
Namichi beesee saantimii worqi'ii kuma lama fudhatelle dhufee, ‘Gootta'a, ‘Ati beesee saantimii worqi'ii kuma lama anatti kenniteeyyu; kunoo, ani ta dhibii kuma lama keessaa buuseera’ jedheen. 
Goottaan isaa, ‘Dansaa goote, ati tajaajilaa addatamaa dansa'a; waan diqqo'oon addatanteerta, ani waan guddo'otti itti gaafatamaa si godha’ jedhe; koy gara gammada goottaa keetii gali!’ jedheen. 
Achiin duuba namichi beesee saantimii worqi'ii kuma tokko fudhatelle dhufee, ‘Gootta'a, ati nama hamaa addee hin dhaabinii galfattu, addee hin facaasinii haammattu akka teete si beeka; tanaaf ani sodaadhee, dhaqee beesee teeti boollatti awwaale.
Beeseen teeti kunoo ti’ jedheen.
“Goottaan isaa ammoo, ‘Ati tajaajilaa hama'aa fi booseya! Addee hin dhaabinii akka galfadhu, addee hin facaasinii akka haammadhu beetteertaa motii? 
Ati beesee tiyya worra dhalaan fudhatu bira anaaf kewu'uu malte; ani yennaa deebi'e silaa beesee tiyya dhala woliin fudhadhaayyu. 
Maarre beesee san isa irraa fuudha'aatii, namicha beesee saantimii worqi'ii kuma kudhan qabuuf kenna'a. 
Nama qabu maraaf itti dabalantee hin kennantiif, hin bacattiifille'e; nama womaa hin qanne ammoo, wonni inni qabanuuyyuu irraa hin fudhatanti. 
Tajaajilaa gatii hin qanne kana, dukkana alaatitti gad gata'a, achitti booyaa ilkaan qara’ jedhe” isaaniin jedhe.
Muraa Muumme'ee
Yesuus ammalle, “Ilmi Namaa ulfinna ifiitii fi ergantoota Waaqaa mara woliin yennaa dhufu, barcumaa ulfinna ifii gubbaa hin tee'a. 
Gosi marti isa duratti wolitti hin qabanti; akkuma tisseen hoolota re'ee irraa gargar foyu, innille kolbaa san gargar foyee, hoolota midda ifiititti, re'oota bitaa ifiititti dhaabbachiisa. 
Achiin duuba mootichi worra midda ifiitiin, ‘Isin worra Abbaa kiyyaan eebbifantane, koya'a! Mootummaa dadama biyyi lafaatii jalqaddee isiniif qophootte dhaala'a; sababille ani beelowee na nyaachittaneertan; dheebodhee na obaattaneertan; keessummaa te'ee na fudhattaneertan;daaree na uffittaneertan; dhibamee na gaafattaneertan; hidhameelle na gaafattaneertan’ jedhe. 
Yennaa san balchooleen, ‘Gootta'a, nuuti yoom beelotteertuun dhagginee si nyaachinne? 
Yookiin dheebuu teeti dhagginee yoom si obaanne?
“Nuuti keessummaa teeteertuun dhagginee yoom si fudhanne, yookiin daarteertuun dhagginee yoom sitti uffinne? 
Nuuti yoom dhibanteertuun yookiin hidhanteertuun dhagginee si gaafanne?’ jedhaneen. 
Mootichi deebisee, ‘Ani dhugumaan isinitti hima, obboleeyyan tiyya worra mara caalaa didiqqa'aa kana keessaa tokkoof ka gootane, anaaf gootane!’ isaaniin jedhe.
“Achiin duuba inni worra bitaa ifiitiin, ‘Isin worra abaarame na biraa fagaadha'a; gara ibidda bara baraa ka Seexanaa fi ergantoota Seexanaatiif qophowee deema'a; ani beelowee na hin nyaachinne; dheebodhee na hin obaanne; keessummaa te'eelle na hin fudhanne; daareelle na hin uffinne; dhibameelle, hidhameelle isin na hin gaafanne’ hin jedha.
Achiin duuba isaanille deebisanee, ‘Gootta'a, beelotteertuun, yookiin dheebotteertuun, yookiin keessummaa teeteertuun, yookiin daarteertuun, yookiin dhibanteertuun, yookiin hidhanteertuun dhagginee yoom si qarqaaruu dhanne?’ hin jedhaniin. 
Mootichi deebisee, ‘Ani dhugumaan isinitti hima, worra mara caalaa didiqqa'aa kana keessaa tokkoof waan hin godhiniif, analle'eef hin goone’ isaaniin hin jedha. 
Worri kun gara muraa bara baraa, worri balchooleen ammoo gara jiruu bara baraa hin deeman” jedhe.
WONGEELA MAATEWOOSII 24
Yesuus Diigamiisa Galma Waaqaa Dubbate
Yesuus Galma Waaqaatii bayee adoo deemiisatti jiruu, barattoti isaa ijaarsa Galma Waaqaa isatti mudhisiisaaf dhufane. 
Achiin duuba inni, “Isin waan kana mara hin dhaggitanii motii? 
Ani dhugaa isinitti hima, dhakaan tokkochi wol irratti hin hafu; isaan maraa hin diigaman” jedhe.
Rakkinnaa Fi Miidhaa Dhufa Gootta'aatiin Duratti Te'u
Yesuus gaara ejersaa gubbaa tee'iisatti jiruun, barattooti isaa qofuu gara isaa dhufanee, “Nutti himi, kun yoom te'a, dhufa teetii fi dhuma biyyaa lafaatiif beessisi maan?” jedhane.
Yesuus deebisee, “Eennulle akka isin hin dokonkorsine ifi eeggadha'a! 
Worri hedduun, ‘Ani Masiihi'i’ jedhaa maqaa kiyyaan hin dhufan. 
Worra hedduulle hin dokonkorsan. 
Woraanaa fi oduu woraanaa hin dhageettan; akka hin rifanne ilaalladha'a; wonni akkasii kun te'uu qaban, ammoo ammalle muummeen hin geenne. 
Gosi gosatti, mootummaalle mootumma'atti hin kaati; beellii fi tacho'i lafaa addee adde'etti hin te'an. 
Kun marti ammoo ciniinsuu jalqabaa ti.
“Achiin duuba isaan akka rakkattanuu fi ijjeefantanu dabarsanee isin hin kennan, sababa maqaa kiyyaatiif gosa maraan hin jibbatantan. 
Yennaa san namooti hedduun dhugeeffannaa irraa hin jigan, isaan wol dabarsanee hin kennan, wolille hin jibban. 
Raagoti dharaa hedduulle hin ka'an, worra hedduulle hin dokonkorsan. 
Waan hammeenni fakkanuuf, jaalalli nama heddu'uu qabbanowaa deema. 
Nami haga muumme'ee ciniinnatee ossatu ammoo hin fayya. 
Gosa maraaf dhugaa baya akka teetu, Oduun Gammadaa ta mootummaa Waaqaa, biyya lafaa maratti hin lallabanti. 
Achiin duuballe muummeen hin dhutti” jedhe.
Farra Badi'ii
Yesuus itti dabalee, “Akkuma raagaan Daani'el dubbate, ‘Farra badi'ii’ addee woyyittii dhaabbattuun yennaa dhaggitanu, ka kana dubbisu hubatuu ti! 
Yennaa san worri biyyaa Yihuda'aa keessa jiru gara gaarotaa baqatuu ti. 
Nami heellichoo manaa gubbaa jiru waan mana keessaa fudhatiisaaf gad hin bu'in. 
Nami fichaa keessa jiru woyaa fudhatiisaaf gara manaa hin deebi'in. 
Guyyoota san dubartoota ulfaatii fi hoosisaatiif aanne'e! 
Baqi keessan ganna yookiin guyyaa Sanbataa akka hin teene daadimadha'a! 
Yennaa san rakkinni guddaan hin te'a, rakkinni akkasii haga biyyi lafaa dadanteen jalqabee haga ammaatitti te'ee hin beeku, ijjumaa deebi'eelle hin te'u. 
Guyyooti sun adoo gabaabbatuu dhabaatee, nami tokkooyyuu silaa hin fayyuuyyu; sababa worra filameetiif ammoo guyyooti sun hin gabaabbatan.
“Eennuulle isiniin ‘Kunoo! Masiihiin as jira!’ yookiin, ‘Inni achi jira!’ yoo jedhe itti hin dhugeeffatina'a. 
Masiihooti dharaatii fi raagoti dharaa hin ka'an; isaan yoo dande'ane, kolbaa Waaqi filateeyyuu, dokonkorsiisaaf baasaa fi bilbaasa hin hujan. 
Kunoo ani duraan dursee tana isinitti himeera. 
Maarre isaan, ‘Kunoo! Inni lafa goomole'ee keessa jira’ yoo isiniin jedhane gad hin bayina'a; yookiin, ‘Kunoo! Inni kolloo keessa jira’ yoo isiniin jedhane hin dhugeeffatina'a. 
Akkuma balaqqeettiin gara baya-adu'uutitti balaqqittee haga gara seensa-adu'uutitti issitu, dhufiis Ilma Namaalle akkasuma hin te'a. 
Addee reeffi jirutti allaattiin yaati” jedhe.
Dhufiisa Ilma Namaa
Yesuus itti dabalee, “Guyyoota rakkinnaa saniin duuba yoosuma aduun hin dukkanootti, jiinille ifa ifii hin kennu; urjooti ol-gubbaa irraa harcaati, hunni ol-gubba'aalle hin raafanti. 
Achiin duuba beessisi Ilma Namaa ol-gubba'atti hin mudhata, yennaa san gosi biyya lafaa marti hin bootti.
Ilmi Namaa duumensa gubba'aatiin hunnaa fi ulfinna gudda'aan dhufuun hin dhaggan. 
Inni ergantoota ifii qoonqoo tuultullaa gudda'aa woliin hin erga. 
Isaanille maddii arfan lafaa dhaqanee, worra Waaqaaf filame ka qaccee ol-gubba'aatii haga qaccee taanii jiru wolitti qaban” jedhe.
Barumsa Muka Harru'uu
Yesuus ammalle, “Muka harru'uu irraa barumsa baradha'a! Yennaa dameeleen isi'ii quunxituu fi baala baattu, bonni akka dhikaate beettan. 
Maarre akkasuma, waan kana mara yenna dhaggitane akka Ilmi Namaa balbalatti dhikaate beeka'a. 
Ani dhugumaan isinitti hima, wonni kun marti haga teetutti dhalooti kun hin dabaru. 
Lafaa fi ol-gubbaan hin dabaran, jechi kiyya ammoo hin dabaru” jedhe.
Guyyaa Sanii Fi Yennaa San Eennulle Hin Beeku
Yesuus itti dabalee, “Marroo guyyaa saniitii fi sa'aatii sanii Abbaa malee, ergantooti Waaqaa ta ol-gubba'aalle, Ilmille, eennulle hin beeku. 
Akkuma bara Nohiititti te'e, dhufi Ilma Namaalle akkasuma hin te'a. 
Bara san bisaan badi'iitiin dura, haga Nohi hoboloo guddittii seenetti, namooti nyaataa, unaa, fuudhaa, heerumaalle turane; haga bisaan badi'ii dhufee mara isaanii haree deemetti isaan womaa hin beenne. 
Maarre dhufiis Ilma Namaalle akkasuma hin te'a. 
Yennaa san nami lamaan fichaa keessa hin hujata; tokkochi hin fudhatama, tokkochi hin hafa. 
Dubartooti lamaan woliin daakuu daakan; takkattiin hin fudhatanti, takkattiin hin hatti. 
Tanaaf, guyyaa Goottaan keessan dhufu waan hin beenneef, dammaqa'aa eegadha'a. 
Waan kana ammoo hubadha'a: abbaan manaa halkan keessa yennaa hattuun itti dhuttu adoo beekee, inni silaa dammaqee hin eegataayyu, manni isaa akka cabu itti hin lakkisuuyyu. 
Tanaaf Ilmi Namaalle yennaa isin itti hin yaadanetti waan dhufuuf, maarre isinille qophowa'aa le'a'a” jedhe.
Tajaajilaa Addatama'aa Fi Hin Addatanne
Yesuus itti dabalee, “Tajaajilaan addatama'aa fi qaroon, ka goottaan isaa akka inni tajaajiltoota isaatiif sagalee yenna'aan kennuuf, maatii ifii irratti itti gaafatamaa godhu kam ree? 
Tajaajilaan goottaan isaa yennaa deebi'u hujiisumatti jiruun dhaggu sun ka badhaadhe. 
Ani dhugumaan isinitti hima, goottaan isaa qabeenna ifii mara irratti itti gaafatamaa isa godha. 
Tajaajilaan hamaan sun ammoo yaada ifii keessatti, ‘Goottaan kiyya hin tura’ yoo jedhee,tajaajiltoota dhibii dhaaniisa, worra machaawanu woliin nyaatiisaa fi uniisa yoo jalqabe,goottaan tajaajilaa sanii guyyaa inni isa itti hin yaadanee fi yennaa inni hin beennetti hin dhufa. 
Inni tajaajilaa san hin ciccira qooda isaalle worra kijiboolee woliin godha, achitti booyaa ilkaan qara” jedhe.
WONGEELA MAATEWOOSII 23
Hammeenna Barsiisota Seera Muuse'eetii Fi Fariisaayotaa
Achiin duuba Yesuus gumi'ii fi barattoota ifiititti dubbatee, “Barsiisoti Seera Muuse'eetii fi Fariisaayoti barcumaa Muuse'ee irra te'aneeran. 
Maarre waan isaan isin barsiisanu godha'a, hordofa'alle'e; te'uu male, isaan waan barsiisanu waan hujii irra hin oolchineef, akka isaan hujanu hin hujina'a. 
Isaan ba'aa ulfaattuu, ba'atiisaaf hin dande'ane hidhanee gurmuu worra dhibi'ii irra keyan; ifiif ammoo quballe'een tuquu hin fedhanu. 
Isaan hujii ifii mara worri dhibiin akka isaan dhaggu hujan; qudhaama Jechooti Barreeffama Wayyichaa keessa jiru, ka addaa fi irree ifii irratti hidhatanu babadhisanee qudhaammatan; handaara woyaa uffatanee daadimatanuu dheereffatan. 
Lafa jilaatitti addee ulfinnaa, Mana Waaqeffannaa Yihudootaa keessatti barcumaa duraa, addee dikko'oolle'etti negeya ulfinnaa akka isaan fuudhanuu fi kolbaan ‘Barsiisa'a’ jettee akka isaan waantu jaalatan. 
Isin barsiisaa tokko waan qaddanuu fi isin martinuu obboleeyyan waan teetaneef ‘Barsiisa'a’ jedhantanee hin waamamina'a. 
Isin Abbaa tokkocha ol-gubba'atti waan qaddanuuf, biyya lafaa irratti eennulle'een ‘Abbaa’ jettanee hin waamina'a. 
Sooressi keessaan Kiristoos tokkocha waan te'eef, ‘Sooressa’ jedhantanee hin waamamina'a. 
Odduu teessanitti isin mara ka caalu tajaajilaa keessan te'uu ti. 
Nami ol ifi qabu gad hin qabama, nami gad ifi qabu ol hin qabama” jedhe.
Yesuus Kijiba Isaaniitiif Yakkaa Itti Mure
Yesuus, “Barsiisota Seera Muuse'eetii fi Fariisaayota kijiboole'e! Isin balbala mootummaa ol-gubba'aa kolbaa duratti cuttanuuf, isiniif aanne'e! 
Isin ifiif hin galtanu, worra galiisaaf barbaadulle, hin dhooggitan. 
Barsiisota Seeraatii fi Fariisaayota kijiboolle'e! Isiniif aanne'e! 
Isin mana haadhotii hiyyeessaa sossiisaaf jettanee itti aalatiisaaf dheeressitanee daadimattan; tanaaf yakkaa guddo'otti isinitti murama.
Barsiisota Seera Muuse'eetii fi Fariisaayota kijiboole'e! Isiniif aanne'e! 
Nama tokko dhugeeffannaa Yihudootaa fudhachiisiisaaf abbaaya'aa fi lafa irra asii fi achi deddeentan, isin nama fudhate san dachaa lama isin caalaa ilma qile'ee isa gootan.
“Sooreyyii balloota, isiniif aanne'e! Isin, ‘Nami tokko yoo Galma Waaqaatiin kakate, kakuun sun isa hin geettu, nami tokko yoo worqii Galma Waaqaatiin kakate, kakuun sun isa geetti’ jettan. 
Isin gowwoota balla'a! Worqi'i moo Galma Waaqaa ka worqii woyyoonsutti caala? 
Isin, ‘Nami yoo addee ciinca'aatiin kakate, kakuun sun isa hin geettu; ammoo yoo nami kennansa addee ciinca'aa irra jiruun kakate, kakuun sun isa geetti’ jettan. 
Isin ballaa attamiiti! Kennansa moo addee ciinca'aa ta kennansa woyyoonsitutti caala? 
Maarre nami addee ciinca'aatiin kakatu marti, adee ciinca'aatii fi waan isii irra jiru maraan kakata; nami Galma Waaqaatiin kakatulle, Galma Waaqaatii fi Waaqa achi keessa jiruun kakata; nami ol-gubba'aan kakatulle, barcumaa Waaqaatii fi ka barcumaa san irra tee'eeruun kakata.
Barsiisota Seeraatii fi Fariisaayota kijiboole'e! Isinii aanne'e! Isin baala uddowaa adda addaa, waan akka basobila'aa, dinbilaalaatii fi onkooshe'e, kudhan keessaa tokko Waaqaaf hin kennitan, ammoo barsiisa Seeraa ka irra caalaa barbaachisu, waan akka muraa dhuga'aa, mararti'ii fi addatamaa lakkittaneertan. 
Isin waan saniille adoo hin lakkisin, wonni kun waan isin godhu'uuf maltane. 
Isin sooreyyii balloota! Isin bookee waan untanu keessaa dhimbiiddanee baachan, gaala ammoo hin liqinsitan.
Barsiisota Seeraatii fi Fariisaayotaa kijiboole'e! Isiniif aanne'e! Muduunu'uu fi qorii dudda gubbaa qulqulleessitan, keessi ammoo joljolumma'aa fi ifi-jaallatiisaan guutameera. 
Fariisaayicha balla'a! Dursiitii muduunuu keessa qulqulleessi, yennaa san duddi gubbaalle qulqulluu te'a.
“Barsiisota Seeraatii fi Fariisayota kijiboole'e! Isin gubba'aan dansa'a, keessaan ammoo akka irreensa biyyee adi'iin hallamee, lafeelee nama du'eetii fi waan battii maraan guutamee ti. 
Akkasuma isinille gubba'aan worra dhibi'itti balchoota fakkaattan, ammoo keessi keessan kijibaa fi cubbu'uun guutameera.
Yesuus Marroo Adabama Isaanii Dubbate
“Barsiisota Seeraatii fi Fariisaayota kijiboole'e! Isiniif aanne'e! Isin irreensa raagotaa ijaartan; soodduu balchootaalle hin seechan. 
Isin, ‘Bara abbootii teennaa adoo jiraannee, nuuti dhiiga raagotaa jissiisa isaaniille hin qarqaarruuyyu’ jettan. 
Akkasiin isin ilmaan worra raagota ijjeesee akka teetane ifi irratti dhugaa baatan. 
Waan abbootiin teessan jalqadde, ittuma guuta'aa fixaa ree!Isin dhudhuufa'a, isin ijoollee buuti'iiti! Muraa qile'ee jalaa attamiin baatan ree? 
Tanaaf ani raagota, qaroole'ee fi barsiisota isinii erga; isin isaan keessaa garii hin ijjeettan, kaan hin fannittan, worra dhibii mana Yihudooti itti wolitti qabamanu keessatti dhaantanee qachaa irraa gara qacha'aa ariitan. 
Maarre tanaaf isin dhiiga balchootaa ka lafa irratti jissitane, dhiiga Abeelii balchichaa irraa jalqabee, haga dhiiga Zakkaariyaasii ilma Baaraakiya'aa, ka addee ciinca'aatii fi Galma Waaqaa oddu'utti ijjeettaneetitti itti gaafatantan. 
Ani dhugumaan isinitti hima, adabam waan kana maraa dhaloota kanatti hin dhufa” isaaniin jedhe.
Yesuus Yerusaalemiif Gadde
Yesuus ammalle, “E! Yerusaalem, Yerusaalem, qachaa raagota ijjeettuu fi worra gara keeeti ergame dhaka'aan tuntu! 
Akka lukkuun cuucotii ifii koola ifii jalatti wolitti qabattu, anille ijoollee teeti wolitti qabiisaaf yennaa meeqa barbaade; isin ammoo diddane. 
Kunoo, manni keessan ona te'ee hafe. 
Ani isinitti hima, ‘Ka maqaa Gootta'aatiin dhufu, ka eebbifame’ haga jettanutti deebitanee ana hin dhaggitanu” jedhe.

Jijjiirama hundagaleessaaf Odeeffannoo sirrii!				
Waltajjiin gamaaggama raawwii hojiilee Paartii fi Mootummaa Naannoo Oromiyaa geggeeffamaa ture kallattiiwwan xiyyeeffannoo kaa’uun xumurame guyyoota sadi’iif Adaamaatti geggeeffamaa ture.
dhimmoota ijoo xiyyeeffannoon irratti hojjechuun barbaachisurratti kallattii kaa’amuun xumurame.
Waltajjiin qorannoo raawwii hojii Paartiifi Mootummaa kun Guraandhala 4-6 bara 2015 Adaamaatti geggeeffamaa kan ture yoo ta’u, rawwaaii hojiiwwan Paartiifi Mootummaa bara kanaa kan ji’oota ja’an darbanii keessatti ciminoota argamanii fi hanqinoota mul’atan Oomishtummaa bunaa dabaluuf bunasaanii gamashaa akka jiran qonnaan bultoonni dubbatan.
W.K.Aanichaatiin Buna dulloome gamaashuun oomishtummaa bunaa fooyyessuuf hojjetaa akka jiran qonnaan bultoonni Godina Qellem Wallaggaa Aanaa Hawwaa Galaan himan.
qorachuun adda baasuun hanqinoota argaman caalmaatti itti fufsiisuuf haala adda dandeessisurratti kan Gara fuula 14 tti ba’an sirreessuun bu’aalee Hanqina tekinooloojii qonnaa hundeerraa furuuf hojjetamaa jira jedhame.
Kutaa Qophiitiin Naannoo Oromiyaatti hanqina tekinooloojii qonnaa hundeerraa furuuf kutannoon hojjetamaa akka jiru Inistiitiyuutiin Qorannoo Qonnaa Oromiyaa beeksise.
Daarektarri Olaanaan Inistiitiyuutichaa Obbo Tashoomaa Boggaalaa akka ibsanitti qorannoo qonnaa geggeessaa jirruun jiruu fi jireenya qotee/horsiisee bulaa naannichaa jijjiiruu keessatti hojiin qorannoo inni geggeessaa jiru gahee guddaa gumaachaa jira.
Kanaanis inistiitiyuutichi humnaa fi gahumsa dhaabbatummaa qabuun gahee isarraa eegamu gumaachaa akka jirus himaniiru.
Hawaasa horsiisee bulaa Booranaa hongeen miidhameef deggersi godhamu itti fufee jira.
W.K.Godinichaatiin Godina Booranaatti haswaasa horsiisee bulaa godinichaa sababa hongeetiin miidhaa hamaaf saaxilamee jiruuf deggersi taasifamu itti fuufee kan jiru ta’uun ibsame.
Haaluma kanaan Yuunivarsiitiin Amboo, hawaasni magaalaa Amboofi naannooshee hawaasa horsiifatee bulaa Godinichaatiif midhaan nyaataa fi zayita qarshii miliyoona 4 olitti tilmaamamu deggersaan kenneera.
Yuunivarsiitiin Amboo deggersa maqaa ‘Torbee Booranaa’ jedhuun sosochii uumameen hawaasni waan qabu walitti buusuun, yeroo torbee tokko keessatti qarshii miliyoona 4 ol walitti qabuudhaan midhaan nyaataa fi zayita Lammiilee hongeen miidhaman cinaa bituun deggersa taasisan.
Hiyyummaafi boodatti hafummaa maqsuudhaan badhaadhina dhuunfaafi maatii haa mirkaneessinu!
Dinagdeen jiraattota Godina Qellem Wallaggaa irra jireessaan bunaan walqabaata. 
Lafti bunaan qabamee jiru, yeroo dheeraaf oomisha kennaa waan tureef yeroo kana oomishtummaansaa gadi bu’aa dhufuun dinagdee keenya miidhaa waan jiruuf oomisha argamu fooyyessuuf buna keenyaa duulaan gamashaa jirra jedhan qonnaan bultoonni Godina Qellem Wallaggaa Aanaa Hawwaa Galaan.
Bunni gamashame deebi’ee latee oomisha gahaa akka kennuuf of eeggannoo barbaachisa jedhu ogeessonni wayita qonnaan bultootaaf hubannoo uuman argine.
Godina Qellem Wallaggaatti lafti hektaara kuma dhibba 4fi kuma 52 bunaan uwwifamee jiru keessaa kan oomisha gahaa kennu %38 qofa. 
Kana fooyyessuuf ammoo kallattii mootummaan kaa’een duulli gamashuu bunaa guyyoota 60f turu eegalee jira jedhan itti Aanaa itti gaafatamaan Wajjira Qonnaa Aanaa Hawwaa Galaan Obbo Fissahaa Tamasgeeniifi Itti Gaafatamaan Wajjira Qonnaa Godina Qellem Wallaggaa Obbo Mulaatuu Waqjirraa.
Anis biyyan qaba, Biyya biyya caaltu.
Biyya koo Oromiyaa,Kan uumaan badhaatuu.
Biyya gootawwanii,Biyya bifileewwanii.
Biyya koo Oromiyaa ,Biyya sirna Gadaa.
Kan ittiin beekamtu ,Mallattonshii Odaa.
Anis biyyan qaba ,Kan ittiin dhaadadhu.
Biyya koo Oromiyaa ,Kanin jiruuf abdadhu.
Biyya koo badhaatuu ,Magarsituu hundaa.
Biyya midhaaniifi albuudaa.
Anis biyyan qaba ,Baddaafi gammojjii.
Gaaraa fi raarotaa ,Kan hormaan ni quufa.
Hadha beeyiladootaa ,Haadha burqaaleefi Laggeen gurguddaadhaa.
Mukkeen bosonashii ,Addunyaaf fakkiidha.
Gosti sinbirroolee ,Kan halluun faayamte.
Bineeyyiin adda addaa ,Bosonashii guutee 
Anis biyyan qabaa ,Ganna fi bonnishii Nama gammachiisa.
Ittiin bulmaanishii ,Seera Abbaa Gadaa.
Dimookiraasii maraan ,Ilmaanshii hammattii.
Anis biyyan qabaa ,Biyya biyya caaltu.
Biyya koo Oromiyaa. 
Murtiiwwan manneen murtii.
waamamtoota dhaddacha kanin irraa qabudha jechuun erga Haala kanaan, erga murtii argatee ijibbaataa himatamtoota aanaarratti deebiseen booda deebiis fooyyessee booda sababa waamamtuu 2ffaan dhiyeessiteen; kan dhiyeesse keessatti ‘hin bitne’ ammaa (haadha warraa waamamaa bakkaafi daangaasaa ibsitee xindii jechuun falmiin itti fufe.
1ffaa) sagal, jimaa kataraa 25 ofirraa qabu, Waamamtoonnis qabiyyee lafichaa gaafa 01/07/2013 barreessuun mana qabiyyee lafaa kan bara 1999 abbaa warraa kiyya Biyya hayyuu qaraa waliin waggaa sadiif itti kireessinee booda itti immoo gurgureen qarshii 35,000niin jira. 
Ani yeroo sanitti dhibeen sammuu naqabee, dhukkubsadheen waanan tureef, amma qabiyyee lafaa kiyya kan Jimaa kataraa 25 of irraa qabuu fi lafa xindii 9 akka gadi naaf lakkisu kan jette yemmuu ta’u,waamamtoonni deebii fooyyessuun kennaniin; qabiyyee lafaa iyyattuun gaafattu erga qabannee waggaa 16 ol ta’eera waan ta’eef, himannoon ishee bu'uura danbii Lakk. 151/2005 kwt. 32tiin darbinsa yerootiin daangeffamaadha jedhamte.
Ani waamamaa 1ffaan qabiyyee lafaa falmii kaasee jiru himattuurraa hin bitne, lafa duwwaa baafadheen qorqoorroo hulaa lama irratti ijaarradheen qabadhee irraa fayyadamaan jira. 
Kanaaf himannaan ishee kufaa naaf haa ta’u jedhuun.
Kana booda, manni murtii aanichaas dhimmicharratti ragaa bitaafi mirgaa dhagahee,waajjira bulchiinsaafi Itti fayyadama lafa baadiyyaa aanaarraas qulqulleeffatee dhumarratti, qabiyyee lafaa falmii kaasee jiru waamamtoonni bittaan kan argatan osoo hin taane lafa duwwaa qabachuudhaan waggaa 16f irraa fayyadamaa kan jiran ta'uu ragaan dhiyaatee jiraachuu kan hubachiise waan ta’eef himannaan iyyattuudhaa darbinsa yerootiin kufaadha jechuun murteesseera.
Itti aansnuun, iyyattuun murtii MMA komachuun komiishee MMO godina Harargee Lixaatti kan dhiyeeffatte yammuu ta’u, manni murtii olaanaa ammoo, deebiisaa jalqabaa wayita dhiyeessu qabiyyee lafaa falmii godhate kana qarshii 35,000n bitadheen, Jimaafi mana jireenyaa kanin irraa qabudha jechuun erga deebiseen booda deebiis fooyyessee kan dhiyeesse keessatti ‘hin bitne’ jechuun falmiin itti fufe.
Waamamtoonnis qabiyyee lafichaa bitachuu kan argisiisu waan ta’eef darbinsa yerootiin daangeffama jedhamuun sirrii miti erga jedhee booda murtii mana murtii jalaa diigee, MMA dhimma ijoo falmii bu'uuraarratti falmisiisuun murtii akka itti kennu jechuun bu’uura s/d/f/s kwt. 341(1) tiin gara mana murtii  aanichaatti deebise.
Kanatti aansuun, waamamtoonnis dhaddacha dhaabbii bahaa MMWOtti komii dhiyeeffatanii, dhaddachichi ammoo waamamaa 1ffaan deebii jalatti fooyyessuun dhiyeesse keessatti qabiyyee lafaa falmii kaasee jiru kan hin bitneefi lafa duwwaa qabachuusaa kaasuun kan falmeefi ragaan dhiyaatee jirus kanuma hubachiisee osoo jiruu falmiin iyyattuudhaa darbinsa yerootiin kufaa hin ta'u jechuun sirrii miti jechuun murtii mana murtii olaanaa erga qeeqee booda, dhimmicha qajeelfamaan gadi deebisuun murteessuunsaa dogoggoradha jechuun murtii MMO diigee, kan aanaa cimse.
Itti fufuun, iyyattuun dhaddacha Ijibbaataa MMWOtti iyyannoo dhiyeeffattee, dhaddachichis galmee jalaa guutummaansaa akka dhiyaatu ajajuun ‘Telegiraamaan dhiyeessisee akka ilaalettis falmiin iyyattuufi waamamaa 1ffaa gidduutti erga adeemsifamee boodaa dhimmicharratti manni murtii aanichaa dhaddacha gaafa 01/06/2013 ooleen waamamaa 1ffaan ammaa kun qabiyyee lafaa falmii kaasee jiru qar. 35.000 iyyattuufi abbaa warraasheerraa bitachuun, Jimaafi mana jireenyaa irratti ijaarratee qabachuusaa waan amanee falmeef, iyyattuuf akka gadi lakkisuuf jedhamee kan murtaa’e ta'uu, 
Haala kanaan, erga murtii argatee booda sababa waamamtuu 2ffaan ammaa (haadha warraa waamamaa 1ffaa) iyyannoo mormii murtii gaafa 01/07/2013 barreessuun mana murtii aanichaaf bu'uura s/d/f/s kwt 358tiin murtiin bakka ani hin jirretti, qabiyyee lafaa kiyyaarratti osoo hin beekiin kenname sirrii waan hin taaneef akka naaf haqamu waan jetteefidha.
Iyyannoo mormii kanarratti, iyyattuun ammaafi waamamaa 1ffaan ammaa deebii akka kennan ajajamee osoo haala kanaan jiruu, waamamaa 1ffaa fi iyyattuun, deebiisaaniifi himannoosaanii (duraa duubaan) fooyyeffachuuf MMAtti gaafatanii, 
MM aanichaas akka fooyyeeffatan ajajee, booda dhimmicharratti falmii guutuu dhaggeeffachuun himannoo iyyattuudhaa bu’uura dambii Lakk. 151/2005 kwt. 32 tiin darbinsa yeroo waggaa 12tiin kufaa taasiseera. 
Akkaataa s/d/f/s kwt. 358 tiin iyyannoon mormii dhiyaatu, qabiyyeensaa kanneen kwt 359 jalatti taa'ee jiru guutuun kan irra jiraatu ta'uufi falmiin iyyannoo bu’uura s/d/f/s kwt 358tiin dhiyaatuun booda adeemsifamus iyyannoo mormataa murtii fi deebii waamamtoonni iyyannoo mormii dhiyaateeru bu'uureffate ta'uun alatti, himataa fi himatamaan murticha, gara murtii dura kennameetti deebi'uun himannoo jalqabaa fi deebii jalqaba kenname ittiin fooyyeeffatan adeemsa seeraa akka hin taane tumaa s/d/f/s kwt 9, kwt 358fi kwt 359 booda jirurraa hubachuun ni danda’ama.
Sababni isaa; dhimmi duraan falmii iyyattuufi waamamaa 1ffaa gidduutti falmameen murtii argatee jiru hanga akkaataa seerichaatti ilaalamee bu’uura s/d/f/s kwt 360(2)tiin hin tuqamnetti murtii akka seeraatti kenname jiru waan ta’eefidha.
Dhimma amantaa daheeffachuun dantaa siyaasaa guuttachuun hin danda'amu!
Mootummaan jijjiiramaa labsiiwwan mirga, aadaa, safuu fi amantaa ummataa hacuucan diiguun sirna gama hundaan ummataaf mijaa’u, kan jaalala labsee jibba balfu, tokkummaa cimsee diigumsa hambisu sirna jabaa ummataan ummataaf ijaaraa jira.
Sirni jabaan ummataaf tolu ijaaramuun mirga namoomaafi dimokiraasii jabeessee ummanni mirgaa fi dirqamasaa hubatee jaalalaa fi tokkummaan garaagarummaasaa waliif kabajuun wal danda’ee akka jiraatuuf utubaa cimaadha.
Wayita kana humnoonni olaantummaa baranii walqixxummaa balfan, kootii malee keenyaa hin beekne ijaarsa sirnaa jabaa fi utubaa dimokiraasii lafa dhaabuuf hojii hojjetamaa jiru danquuf ajandaa biyyaaf hintolle facaasuu hojiisaanii taasifachaa jiraachuun irra gahameera.
Qaamoleen biyya olaantummaan seeraa keessatti kabajamee fi sabdaneessummaan keessatti mirkanaa’e arguu hin barbaadne yeroo hunda qormaatawwaniif balbala banu. 
Fedhiinsaaniis imala jijjiiramaa eegale dhiisuun gadi bu’amee isaan waliin dirree jeequmsaa keessa akka turamu barbaadu.
Kanaafis gama tokkoon amantaa gama biraan immo sabummaa dawoo taasifachuudhaan fedhii siyaasaa fi dantaa dhuunfaa isaanii guuttachuuf halkaniifi guyyaa hojjechaa jiru.
Haata’u malee, ajandaa daldaaltonni siyaasaa gaaddidduu kaleessaa golgaa godhatanii har’a hojjechuu barbaadan gonkumaa milkaa’uu akka hindandeenye lammiileen Itoophiyaa imala jijjiiramaa tokkummaa sabdaneessummaan utubame deeggaruun mirkaneessanii jiru.
Waggoottan jijjiiramaa darban keessatti qajeeltowwan bu’uura duudhaa waliin jireenyaa giddugaleessa godhachuudhaan dhaabbileen amantaa wal danda’uun tokkummaasaanii jabeessanii, tokkummaa biyyatiif utubaa akka ta’aniif mootummaan deeggarsa barbaachisaa godhaa turee jira. 
Kanaanis wal dhabdeen manneen amantaa keessatti mudachaa ture mare amantootaafi gaggeessitoota mana amantichaan akka furamuuf haala mijaawaa uumameen milkaa’inoonni gurguddoon argamanii jiru.
Haata’u malee humnoonni nageenyi biyyaa mataa bowwuu itti tahe tokko tokko amantaa dawoo godhachuun tokkummaa diigumsatti, jaalala jibbatti, gammachuu gaddatti jijjiiruun biyyaafi sirna balaarra buusuuf wayita socho’an ni mul’atu.
Kaayyoonsaaniis biyya sabdaneettii lammilee hundaaf taatuufi hundas fakkaattu ijaaraa jirru danquun biyya aadaa fi duudhaa, afaanii fi amantaan tokko olaantummaa keessatti argatu dhaabuuf tahus kun qabsoo sabaa fi sab lammootaafi ummattoota Itoophiyaatiin al tokkoofi isa dhumaaf awwaalameera.
Rakkoo Mana Amantaa Ortodoksii Tewaahidoo Itoophiyaa keessatti uumamee golgaa godhachuun sochiin nagaa biyyaarratti kan kiyyeeffame qaama finxaaleyyiin adeemsifamu sirna sabdaneetti ijaaramaa jiru waliin kan hin deemneefi keessatti hin keessumoofne ta’uun hubatamuu qaba.
Ummanni keenyas ajandaa finxaalessitootni siyaasaanii dheebuu aangoo qaban guutachuuf ajandaa adda addaa dawoo godhachuun socho’anirraa ofqusachuu fi nageenyasaafis waardiyyaa ta’uus qabaatu jenna.
Imala badhaadhinaa gochaan dhugoome.
Biyyi keenya rakkoowwan walxaxaa barootaaf gangalataa dhufan hedduu akka qabdu beekamaadha. 
Rakkoowwan kunneen carraaqqii har’a biyya jijjiiruuf taasifamaa jirutti qormaata ta’aa jiraachuunis ifadha. 
Biyyi keenyas ta’e akka naannoottis rakkoowwan kanaan qoramaa jiraattus hojiiwwan akka mootummaatti karoorfaman milkaa’ina guddaa agarsiisaa jiru. 
Mootummaan Naannoo Oromiyaa hojiiwwan jiruufi jireenya akkasumas fayyadamummaa ummataa dabaluun badhaadhina hundagaleessa mirkaneessan karoorfatee xiyyeeffannoon hojjechaa jira.
Qormaatota hedduu keessattis milkaa’inoonni kan galmaa’an ta’uun ammoo hoggansi hojiiwwan karoorfaman hogganaa jiru qormaata gara carraatti jijjiiruun bu’aa fidaa kan jiru ta’uusaatiif agarsiiftuu guddaadha.
Mootummaan Naannoo Oromiyaa oomishaa fi oomishtummaa dabaluun fedhii biyya keessaa guutuu fi oomishaalee alaa galaa turan kan biyya keessaan bakka buusuu bira darbee gara biyya alaatti erguun sharafa alaa argamsiisuufi dinagdee biyyaa utubuuf hojjechaa jira. 
Kana keessaa ooomishni qamadii isa tokko.
Karoorri gama kanaan qabame akka hin milkoofne qaamota hedduun hojjetamaa turus tibbana qabatamaadhaan dhugoomee jira.
Biyyi keenya hanqina qamadii qabduun biyya alaarraa kan galchaa turte akka ta’e ni beekamaa. 
Qamadiin biyya alaarraa galu Doolaara Amerikaa hedduu kan gaafatu ta’uusaatiin wal qabatee dinagdee biyyaarratti dhiibbaa olaanaa kan fidaa turedha.
Rakkoo kana hiikuufis mootummaan carraa jiru hunda fayyadamuun fedhii qamadii biyya keessaa guutuurra darbuun gara biyya alaatti erguun sharafa alaa argamsiisuuf cichee hojjechaa tureera. 
Haaluma kanaan Guraandhala 5 bara 2015 Godina Baaleetti bakka Ministirri Muummee Dr.Abiyyi Ahimad, pirezidaantiin Mootummaa Naannoo Oromiyaa Obbo Shimallis Abdiisaa, hoggantoonni mootummaa federaalaafi Naannoofi kan biroon argamanitti sirni jalqabsiisa al-ergii qamadii eegalameera. 
Sirna jalqabbii kanaanis Godina Baaleetti kuntaalli miliyoonni 1.3 gara biyya alaatti ergameera.
Milkaa’inni kun hoggansa sadarkaan jiruufi qonnaan bulaan qindoomina olaanaafi xiiqiidhaan hojjechaa turuusaaniitiin kan dhufe waan ta’eef hojii seena qabeessadha.
Qonnaan bulaan yeroo ammaa qonnaasaa ammayyeessuun bu’aa argamaa jirurraas daran fayyadamaa ta’aa kan jiran yoo ta’u hojichi cimee kan itti fufu ta’a.
Kanaafis oomisha qamadii rooba Gannaatiin misoomaa ture yeroo ammaa
jallisiidhaan misoomsuun Gannaa fi Bona oomishamaa jira. 
Bara kana Naannoo Oromiyaatti qamadii Bonaa lafa hektaara miliyoona tokkoo olirratti faca’ee sadarkaa gaariirra kan jiru yoo ta’u. 
kunuunsi barbaachisus taasifamaafii jira. 
Kun ammoo qamadii gara biyya alaatti erguu eegalame itti fufsiisuuf gahee olaanaa qaba.
Walumaagalatti imala badhaadhinaa roga hundaan qabame itti fufsiisuun naannoo keenya jijjiiruun ,Itoophiyaa utubuu gaanfa Afrikaa tasgabbeessuu dhaadannoon jedhu ni dhugooma.
Daldalli siyaasaa farra ol-aantummaa seeraafi heera mootummaa keenyaati!
Qabeenya uumamaa itti fufiinsaan kunuunsuun, dinagdee magariisaa jijjiirama qilleensaa damdamatu ijaarra!
Qanafaafi Siinqee kabajaafi gaachana dubartii.
Oromoota Sikkoofi Mandoo biratti dubartiin deesse mallattoo ittiin dubartoota kaanirraa adda ishee baasu qabdi.
Meeshaa aadaa Qanafa jedhamu addarratti hidhatti. 
Qanafni kun kabajaafi gaachana dubartiidha jedhu hayyoonni aadaa.
Godina Arsii Lixaa aanaa Shaashamannee kan jiraatan Aadde Girjaa Aannotaa Qanafni meeshaa aadaa kabajni dubartii ittiin mul’ifamudha jedhan.
Qanafaan muka Hindheessaa yookaan Mi’eessaarraayi kan hojjetamu. 
Qanafaan mallattoo dubartii deessuuti. 
Calleedhaan faayaniiti gogaa qal’aadhaan addarratti hidhatan jedhan. 
Kan inni hidhatamus dubartiin deessee guyyaa shan yookaan jahaffaatti erga qaama dhiqatteen boodadha akka Aadde Girjaan jedhanitti.
Kan dhalate sun dhiira yookaan durba yoo taate guyyaan itti qaama dhiqatan (Wobaqaa) garaagarummaa waan qabaachuu danda’uuf, guyyaan itti Qanafa hidhatanis garaagarummaa qaba. 
Guyyaa shanaffaa yookaan jahaffaadhaa hanga baatii shanii yookaan jahaatti hidhatti jedhan Aadde Girjaan.
Dubartii deessuun Qanafaa hidhatte mirgootaafi kabajaawwan dabalataa qabdi kan jedhan ammoo maanguddoo aanaa Kofalee Obbo Gabramadin Guyyeeti.
“Deessuun Qanafaa kanaan kabajamti. 
Gaafa godaansa Gadaa wayyoomni yoo himamulleen dubartiin Qanafaa qabdu kabajaa guddaa argatti. 
Dubartiin Qanafaa qabdu hin arrabsamtu, manattis alattis hin rukkutamtu,” jedhan.
Kana malees, lafa gabaatti, bakka bishaan waraabanitti, bakka midhaan daakkataniifi iddoo dabareedhaan tajaajilaman kamittuu dubartiin Qanafa hidhatte dursa argatti malee hin hiriirtu jedhan. 
Abbaan manaa yoo haadha manaasaa kan Qanafa hidhatte reebemmoo adabbii akka qabus himu.
Abbaan warraa yoo dubartii Qanafaa qabdu rukkutte dubartoonni Siinqee qabatanii birmataniifi abbaa manaa sanatti ililchu. 
Badii raawwate kanaaf dallansuusaanii ibsu. 
Abbaan manaas waan balleesse kanaaf horii yookaan hoolaa qalee dhiifama gaafata jedhan. 
Siinqeen ulee laaftuu durbi Oromoo guyyaa cidhashee akka kennaatti fudhattu.
Durba heerumtu sana aangoo, mirga, haqaa fi walqixxummaashee ittiin kabachiiftu gonfachiifti Siinqeen. 
Abbaan warraa yoo ishee dhaane, ililchaa Siinqeeshee qabattee gadi baati. 
Dubartoonni ollaas Siinqeesaanii qabachuun ililleesheef dirmatu.
Hamma rakkoonshee karaa maanguddoon fala argatutti manatti hin deebitu. 
Siinqeen aangoo hawaasa biroollee dubartiidhaaf kenniti jedhu warri aadaa qoratan.
Kanaaf dubartiin Qanafa hidhattee jirtu tokko kabajaafi bakka isheef malu mallattoo ittiin argattu waan ta’eef, kun cabee jennaan ammoo aadaa Siinqeedhaan qajeelaaf jechuudha.
Deessuun Qanafaa qabdu yoo mana namaalleen deemte addatti waan kabajamtuuf dhadhaa dibamtee aannan dhugdeeti kan galuu qabdu jedhan. 
Dubartiin deessee Qanafa hidhatte kun hanga ji’a jaha guuttee Qanafa kana hikkattutti abbaa warraa shee waliin qunnamtii saalaa hin gootus jedhan Obbo Gabramadihin.
Ji’a jahaan booda erga yeroon Qanafaa hidhatan xumuramees Qanafaan kun olkaa’ama. 
Qanafaa kana hin gatan.
Dhadhaa dibanii coonessanii fannisanii olkaa’u jedhan.
Akka Aadde Girjaan jedhanitti ammoo Qanafaan dhaalaanis ijoollee ofiitiif ni dabarsu. 
Qanafaa kana namni dhala dhaabe ni olkaa’a. 
Yeroo mucaan kiyya fuudhee daa’ima godhatun haadha manaasaatti hidha jechuun akka aadaan qanafaa kun darbu ibsu.
Finxaalessummaan summii sab-daneessummaati; haa faccifnu!
Dargaggoonni ilaalcha misoomawaafi dimookiraatawaa qaban haaromsa keenyaaf murteessoodha!
Icciitiin milkaa’ina kiyyaa rakkoo dandamadhee kaayyoo kiyyaatti cichuudha.
Barataa Girmaa Dhaabaa barataa collee ijoollummaasaarraa mataasaa danda’e barataa ture, daree fi mana barnootaa keessatti barate hundatti tokkoffaa ba’aa nama tureedha.
Godina Addaa Oromiyaa Naannawa Finfinnee Aanaa Muloo keessatti dhalate. 
Maatii qonnaan bultoota ta’an, kanneen barnootarratti hagas mara hubannoo hin qabnerraa dhalachuurraa kan ka’e jireenyisaa ijoollummaatti qormaataan eegaluu hima Girmaan.
“Maatiin kiyya barnootarratti na deeggaruu waan hin dandeenyeef ergan guddadhee sadarkaa of gargaaruurra ga’een barnoota eegale,’’ jedhe.
Bara 1993 umriisaa waggaa 13’tti barnoota eegaluu kan himu Girmaan, ‘’wayita qonnaan bultoonni guyyaa qonna qotaa oolanii galgala barumsa ga’eessotaa baratan animmoo guyyaa horii eegaa ooleen galgala isaan waliin barachuu eegale,’’ jedhe.
Girmaan erga of beekee barnoota waan eegaleef barnoota eegalee torbee jalqabaa [Wiixataa hanga Jimaataatti] keessatti kitaaba haalaan dubbisuu akka eegale hime. 
ALI Bara 1993 barnoota ga’eessotaan eegalee bara 1994 ammoo kutaa tokkoffaatti galmaa’ee dareetti barachuu eegale.
Kutaa 1ffaa hanga 10ffaatti Aanaa Mulootti barachuu kan himu Girmaan, dareesaarrattis ta’e akka mana barnootaa guutummaatti tokkoffaadhaan akka xumure hima.
Girmaan sadarkaa argatee badhaafamaa kan ture jiruu humnaa dirqama itti ta’een wal’aansoo qabaadha. 
“Kutaa 1-6tti guyyaa keessatti walakkaa hojii qonnaarratti dabarsaan baradhe.
Barumsa kiyya osoon adda hin kutin hojjechaan barachaa ture.’’
Kutaa 6 keessaa darbuun wayita barnoota itti aanutti 
cehu qe’eesaarraa miilaan deemsa sa’aatii sadii deemee barachuuf dirqame.
“Kun barnoota kiyya itti fufuurratti baayyee na qore. 
Kanaafuu maal hojjedheen baradha jedheen yaaduu eegale. 
Barattoota abbootii qabeenyaa ta’an kan waliin barannu dabalatee qo’achiisuun eegale, haala kanaan barnoota kiyya osoo adda hin kutiin itti fufe.’’
Girmaan kutaa 8ffaatti qormaata ministirii qoramuun qabxii 99.9 fide, kutaa 10ffaa ttis qormaataa biyyaalessaa (maatirikii) gosa barnootaa qorame kudhan keessaa sagal A+ galmeessuun Afaan Amaaraa qofa B fiduun milkaa’e.
“Kutaa 10ffaatti qabxii 4 fideen Mana Barumsaa Qophaa’inaa Sulultaa- Caancoo Abbaa Gadaa seene. 
Asitti hojii barattoota qo’achiisuu akkan itti hin fufneef namoonni na hin beekan. 
Kanaafuu hojii humnaa hojjechuun itti fufe,’’ jechuun qormaati haaraan isa mudachuu ibsa.
Barnoota kiyya adda kutuurra hojii humnaa hojjechuu hanga ba’aa baachuu ga’eera jedha.
Sababa jireenyi itti cimeefi hojii humnaas heddummeesseef dhibeen kalee isa qabuu kan himu Girmaan, ‘’Kanarraa kan ka’e qabxii kutaa 12ffaa seensa yuuniversitii argachuu hin dandeenye,’’ jedhe.
Qabxii fooyyeffachuuf Waardiyyaa ta’e!
Girmaan qormaata kutaa 12ffaa seensa yuunivarsitiif  fudhatamu jalqaba yeroo fudhatu qabxii 700 irraa 298 qofa waan argateef darbuu hin dandeenye.
Dhiibbaa jireenyarraa kan ka’e dhukkubbi kalee natti cimee qabxii ga’aa fiduu baadhus abdii kutadhee hin teenye jechuun hima.
“Yoon baadiyyaatti deebi’e hojii nan hojjedha, garuu ibsaa argadhee qo’achuuf nan rakkadha. 
Garuu ammas taanaan an yuuniversitii galuu qofa osoo hin taane qabxii olaanaa akkan fiduu danda’u dhibbaa dhibba nan amana.’’
Kaayyoofi mul’atasaa kana milkeessuuf magaalaa keessaa hojii gosa kamuu taanaan hojjechuuf murteesse. 
“Jalqaba hojii waardiyyummaa eegaleen achumatti qo’achuu itti fufe. 
Haata’u malee, mindaan ji’aan argadhu [qarshii 500] na jiraachisuu hin dandeenye. 
Kanaafuu hojii biraa- mana simitoo hojjechuufi guyyaa guyyaa ammoo ba’aa baachaa qo’annaa kiyya itti fufe,’’ jedha.
Girmaan waggaa eegee qorumsaaf taa’us ammas ifaajeensaa hin milkoofne, qabxii 267 fidee kufe.
Haata’u malee, osoo harka hin kennin yeroo sadaffaaf qoramee qabxii guddaa 500 fiduun Yuuniversitii Walaayitaa Sooddoo seenee barnootaa Faarmaasii baratee eebbifame.
Girmaan akka jedhutti dhukkubni kalee mana barumsaa qophaa’inaatti isa eegale yuuniversitiillee biraa hin hafne. “Yuunivarsitii waggaa tokkoffaan akkuman eegaleen natti cimuu eegale. 
Maallaqan ittiin yaalamus nama na gargaarus hin qabun ture. 
Hangan barnoota kiyya adda kututti natti cime,’’ jechuun ammas qormaati biraan isa qore.
Sababa dhukkubi kalee itti cimeef barnootasaa itti fufuuf kan rakkate Girmaan, taa’ee barachuu gonkumaa akka hin dandeenye ibse.
“Wayitan taa’uu baayyee na dhukkuba ture. 
Qilleensa gashuufi baasuun dadhabe. 
Kanaafuu dhaabbadhee barachuuf akkasumas yeroo natti cimutti ammoo dareedhaa gadi ba’uuf mana barumsaa Faarmaasiitti iyyadhee jennaan barsiisoti hundi naaf eeyyaman,’’ jedhe.
Waggaa tokkoffaatti dhaabbatee barachuun gosa barnoota hundumaa A+ fiduu hime Girmaan. 
Qabxii 4 keessaa 4 fiduun waggaa lammaffaatti darbus amma ammoo gaaga’ama lubbuuf akka isa sodaachise dubbata.
“Wayita kana barnoota kiyya adda kutuuf nan dirqame.
Hospitaala Xiqur Anbassaatti riifarii naaf barreessan. 
Barumsa kiyya adda kutuurra jedheen beellama hordofaa barumsa kiyyatti ciche. 
Daree galee barachuu baadhus odeeffannoon hiriyoota kiyyarraa argadhuunan qo’achuu itti fufe.
’’ Qormaati isa mudate kun qabxiisaarratti dhiibbaa uumuu kan hime Girmaan, qabxii afur keessaa 3.8 argatee darbuu hime.
Girmaan yuuniversitii seenee waggaa lammaffaa gara dhumaasaatti deeggarsa yuuniversitii, hiriyootaafi barattoota irraa walitti qabameef naannoo qarshii 80,000tiin yaalamee haga tokko itti fooyya’uu hime.
Waggaa sadaffaarratti haga tokko fooyya’iinsa agarsiisuun gosa barnootaa hunda A+ fiduun gara waggaa afraffaatti darbe. 
Waggaa sadaffaa gara dhumaafi guutummaa waggaa afraffaatti ammoo ammas qormaati biraan isa mudate - dhukkuba onneen qabame.
Dhiibbaa dhukkuba kalee jalaa dandamachuuf dhaabbatee barataa turuu kan hime Girmaan garuu dhukkuba onneef ammoo dhaabbachuun waan nama hin dandeessifneef ammas waggaa afraffaatti guddoo qoramuu hime.
Mana kitaabaallee seenee dubbisuun dadhabe. 
Boodarra jilbeenfadheen dubbisuu eegale. 
Kun hanga tokko furmaata naaf ta’e. 
Ammammoo barattoonni haaraan miirasaanii gara kiyya godhan.
Akka waan barumsi natti cimee dhiphadhetti [tension] na fudhatan. 
Kunimmoo hamilee na buusuu eegale,’’ jedhe.
“Duuba doormii kiyyatti galeen yeroo kaan jilbiibbiidhaan yeroo garii ammoo dhaabbiidhaan qo’annaa kiyya itti fufe.’’ Waggaa shanaffaarratti 
immoo dhukkubni madaa’uu garaacha itti dabalamuu kan hime Girmaan, “dhukkuboonni kunneen sadan walitti ida’amanii akkan guutummaatti kutaa seenee hin baranne na godhan,’’ jedhe.
“Ammallee harka hin laanne. 
Akka fedhaafi dandeettii kiyyaatti garuu hin qo’anne. 
Ta’us garuu waggaa shanaffaas qabxii bareeda fideen xumure.’’
Girmaan qormaata kana hunda dandamatee qabxii 4 irraa 3.95 akkasumas A+ 37 galmeessuun waggaa shan xumuree yuuniversitiidhaa ba’e. 
“Akka dandeettiifi karoora kiyyaatti qabxii yuunivarsitii hunda A+ fiduun 4 fidee eebbifamuu ture. 
Ta’us qormaata kana hunda baadhee hagana fiduunuu waan boonsaadha.’’
Girmaan birkii barnootaa Faarmaasiin hunda caalee meedaaliyaa warqii argateera, akka waliigalaattis (mooraadhaa) qabxii olaanaa fiduun waancaa badhaafameera.
Girmaan yeroo ammaa yuuniversitiirraa eebbifameera. 
Hojii qabachuu dura qormaata COC qoramuuf eegaa jira.
Rakkoo dandamatanii kaayyootti cichuu.
Girmaan uumamusaan rakkoo keessatti kufee achi keessa turuurra furmaata ittiin keessaa ba’u barbaaduutti akka xiyyeeffatu hima. 
Iccitiin milkaa’ina kiyyaa rakkoo dandamadhee kaayyoo kiyyatti cichuudha jedhe.
Rakkoo keessatti kufee duubatti deebi’uurra furmaata barbaadee keessa ba’ee milkaa’uurratti xiyyeeffata. 
Rakkoo kamuu sammuu ofiitti fayyadamanii keessa kutuun ni danda’ama jedhee waan of amansiisuuf milkaa’uu hime.
Wayitanni qormaata kutaa kudha lammaffaa yeroo lama kufu yaadi hamileesa buusu, ammoo kan isa jajjabeessus kennamaafii akka ture hime. 
Yeroon irra deddeebi’ee kufu hiriyoonni koos maatiinis abdii kutatanii turan.
Barumsarraa carraa hin qabdu waan ta’eef hojii biraa eegali, umrii kees hin gubin naan jedhan.
Ammoo kan ‘’homaa miti ni dabarta.
Waan guddaarra ni geessa, jabaadhu,’’ kan jedhanis jiru. 
Rakkoo isarratti heddummaate hunda dandamatee amma kaayyoosaa galmaan ga’achuutti gammachuu guddoo akka qabu kan hime Girmaan, gara fuulduraattis barnootasaa hanga sadarkaa PhDtti barachuun qoricha aadaa jiran beeksisuu akka barbaadu hime.
Waanan barachuuf hawwu ijoollumaa koottin tartiibaan teechisee ture. 
Walduraa duubaan Paayileetii, Medisinii (Doktara ta’uu) fi Faarmaasistii ta’uuf karoorfadheen ture, jedhe Girmaan.
Hawwii kiyya keessaa tokko kan ta’e Faarmaasiin na ga’eera jedhe. 
Imalli isaa milkaa’inaa garuu dheeraafi bu’aa ba’iin kan guutamedha.
Daneessummaan miidhagina malee sodaa miti.
Gabaasa raawwii piroojektootaa hanga kurmaana 2ffaatti.
Mootummaan Naannoo Oromiyaa galmoota karoora imala badhaadhinaa waggoota shanan itti aanan keessatti gama dinagdeefi hawaasummaatiin karoorfame milkeessuuf hojiiwwan bu’uuraalee misoomaa diriirsuu akka hojii ijoo tokkootti qabachuun bu’aawwan gaggaarii galmeessaa jiraachuunsaa ni beekama.
Haaluma kanaan bara bajataa 2015 keessatti hojiiwwan pirojeektota buleeyyiifi haaraa bajata mootummaa, sagantaalee gargaarsa adda addaa fi hirmaannaa ummataatiin hojjetaman sadarkaa naannoofi bajata aanaalee/bul/magaalotaatiin hojjataman raawwii hanga kurmaana 2ffaatti jiru, ciminoota, hanqinaaleefi rakkoolee adda bahan, akkasumas dhimmootni xiyyeeffannoo barbaadan adda baasuun bakka hoggantootni ol’aanoo naannichaa fi caasaaleen hundi jiranitti Magaalaa Adaamaa Galma Abbaa Gadaatti dhiyaate jira.
Raawwii pirojeektoota sadarkaa naannoo /godinaaleetiin gabaasni kilaastera afuriin qooduun dhiyaate jira.
Akka Seektara Horataaleetti pirojeektota buleeyyii 11 fi haaraa 7 walitti Pirojektoota 18 karoorfamanii hojjatamaa jiran keessaa hanga kurmaana 2ffaatti pirojeektotni 2 hojiitti kan hin galle ta’uu hubatamee jira. 
Kana jalattii Biiroo Galiiwwaanii, Ejensii Gameessa Sivilii, Biiroon Mallaqaa, Abbaa Taayitaa Zoonii Diinagdee Addaa Gadaa baayy’ee gad-aanaa ta’uu Komishinii Karoorafi Misooma gaarii ta’uu gamaaggameera.
Walumaa gala akka Kilaastera Misooma Baadiyyaatti pirojeektota buleeyyii 1,044fi haaraa 12,959 walitti pirojektoota 13,959 bajata Mootummaa Naannoo fi Federaalaatiin, hirmaanna ummataa, sagantaalee deggarsaafi liqii adda addaafi Dhaabbilee Miti Mootummaa adda addaatiin karoorfamanii hojjatamaa jiru. 
Kana keessaa hanga kurmaana kanaatti kan xummuraman 2,632fi kan sochii qaban 2,652 yoo ta’u pirojeektotni 8,675 ammallee sababoota adda addaatiin osoo hojiitti hin galin dhaabbatanii kan jiran ta’uu hubatamee jira.
Kanaanis biirolee kilaastera kana jalatti hammataman keessaa Biiroo Qonnaa fi Abbaa Taayitaa Misooma Albudaa ol’aanaa fi daran ol’aanaa keessa haa jiraan malee kaan raawwiin hojii pirojeektota isaani baayy’ee gad aanaadha. 
Sabaabaa raawwiin kuni gadi aanaa ta’eef immoo rakkoo nageenya, rakkoo diizaayinii fi qorannoo, qaala’insa meeshaalee ijaarsaa fi gabaarraa dhabamu simmintoo, rakkoo daangaa fi goginsa boollaa, ujumoon yeroo dheeraaf awwalamee ture amma pirojeektichaa xummuruuf yeroo yaalamuu dhodho’uu, humna dhaabuu IMX / Kontiraktaraa, waliigaltee addaan kutuu, dorgomaan dhabamuu, rakkoo qulqullina ijaarsaati. 
Kan biraan immoo rakkoo dhiheessi meeshaalee adda addaa (keessumattuu Fitting, Transformer, Paampii, Electromechanical) irraa kan ka’e pirojeektonni akka dhaabbataniif sababoota isaan ijoo gamaaggama kanarratti ibsameera.
Akka Kilaastera Magaalaatti magaaloota UIIDP fi UIP pirojeektota akka waliigalaatti kan ce’e 217 yoo ta’u, waliigalaa pirojeektoota sagantaa bara kana ni xummurama jedhamee kan karoorfame pirojeektoota 183 yoo ta’u, hanga kurmaanaatti pirojeektoota 88 xummuruuf karoorfamee 72 (%82) xumurameera.
Waliigalaa pirojeektota sagantaa UIIDP fi UIF karoora 1,254 keessaa kan diizaayinii xummuramee pirojeektii 1,248(%99.5), Caalbaasii kan bahe 1,128 (%90.4) ta’a .
Akka Seektara Magaalaatti pirojeektoonni buleeyyiifi haaraa 1,288 walitti pirojeektota 2,488 karoorfamanii hojjetamaa jiran keessaa hanga kurmaana 2ffaatti pirojeektotni 1,825 hojjetamaa kana jiraniifi pirojeektonni 79 kan xummuraman yommuu ta’u, pirojeektonni 512 sochii kan hin qabne ta’uu hubatamee jira.
Haaluma kanaan pirojeektonni 296 rakkoo nageenyaatiin dhaabbatanii jiru. 
Humna dhabuu kontiraakteraatiin pirojeektota 70, gaaffii reettiitiin dhaabbatanii hanga ammaatti kan hojjiitti hin galle 11, Pirojektoonni UIIDP fi UIF 126 hanga ammaatti caalbaasiin itti hin bahin akka jiran gabaafameera.
Akka Seektara Hawaasummaattis pirojeektota buleeyyii 289 fi haaraa 90 walitti pirojeektota 379 karoorfamanii hojjatamaa jiran keessaa hanga kurmaana 2ffaatti pirojeektootni 92 hojjatamaa kan jiranii fi 30 kan xumuraman yommuu ta’u pirojektootni 287 sochii kan hin qabne ta’uun raawwiin baay’ee gadi aanaa akka ta’u taasisee jira.
Raawwiin pirojeektotaa kunis sababoota rakkoo nageenyaatiin pirojeektota 37 hojjetamu dhabuu, qaala’insa gatii fi dhiyeessiin simmintoo dhabamuu, kontiraaktarri dhiisee baduufi xiyyeeffannoo dhabuudhaan kan harkifataniidha.
Egaa pirojeektota haala rakkisoo keessa taa’anii ciminina kan hojjetamanis akka jiran ka’aniiru.
fakkenyaaf gamoo B/Gonofaa fandii argamsiisu (Kolfee)fi bakka tokko tokkotti hordoffiin pirojeektota naannoo fi godinaarratti jiru fooyyee kan qabu ta’uu.
Hanqinaalee akka waliigalaatti mul’atanin pirojeektotni baay’een yeroo karoorfameefi sagantaa raawwii hojiitiin deemuu dhabuu. 
Pirojeektota sadarkaa naannoo fi godinatti hojjataman ragaa guutuu caasaa sadarkaan jiraniif gadi buusuun akka hordofaniif beekamtii kennuu dhabuu, duraa duuba hojii eeguu hojii jalqabsisuu dadhabuun ijaarsarratti hanqinni akka mul’atu taasiseera.
Rakkoolee qaala’insa gatii dhabamuu meeshaalee ijaarsaa keessumattuu simmintoon harkifannaa pirojeektotaaf sababa guddaa ta’uu, waliigalteen hojiirra ooluu dhabuufi ittigaafatamummaan dhabamuu, diizayinii yeroo gara yerootti jijjiiramuu, bakka tokko tokkootti daangaa pirojeektotaa kabachiisuu dadhabuu, duraa duuba hojii eeguu hojii jalqabsisuu dadhabuu fa’i.
Fakkeenyaaf pirojeektota bishaanii keessatti osoo maddi bishaanii (BGF) hin baramin hojii siviilii xummuruu, rakkoo kontiraaktarootaa (humna dhabuu, waldaaleen IMX Pirojeektota fudhatan hojii dhiisanii baduu).
Rakkoo sodaa nageenyaatiin kontiraakterootni hojii lafarra harkisuu, gaaffii reetiitiin dhaabbatanii kan turan hanga ammaatti hojii keessa kan hin galle jiraachuu fkn. Pirojeektota CHU(iddoo oomishaaf gurgurtaa OCC’n hojjachaa ture).
Pirojeektotni hanga ammaatti caalbaasiin hin xummuramin kan jiran ta’uu. fkn. UIIDP fi UIF 126, maachiingi fandii fayyaa akka rakkoo hamaatti eeramaniiru.
Kanaaf akka yaada furmaataattii kan ka’an hordoffii pirojeektotaa sadarkaan jiru cimsuun pirojeektotni yeroo karoorfame keessatti akka xummuraman taasisuudha. 
Ragaa guutuun pirojeektotaa caasaa sadarkaan jiruuf gadi buusuu barbaachisaa ta’uufi waliigalteen hojiirra ooluudha. 
Dabalataanis bulchiinsa kontiraataa cimsuun ittigaafatamummaan akka jiraatu taasisuun murteessaadha.
Pirojeektoota bulanii fi bara kana xummuramuuf karoorfaman irratti xiyyeeffachuu, pirojeektota sababoota adda addaatiin dhaabbataniifi sadarkaan caalbaasii isaanii hin xummuramne xiyyeeffannoo kennuun hojiitti galchuu, hojiiwwan dabalataafi fooyya’insa hojii, akkasumas jijjiirama diizaayinii yeroo yeroon uumamu xiinxaluun dafanii deebii kennuun kurmaana itti aanu keessatti pirojeektota karoorfaman xummuruun barbaachisaadha jedhamera.
Gama biraan immoo dhiyeessiin meeshaalee ijaarsaa keessumaa simmintoo waliin kan walqabatu furmaata hatattamaa kan barbaadu ta’uufi abbootiin
pirojeektotaafi gorsitootni pirojeektiin osoo rakkoo keessa hin seeniin yeroo yeroon hordofuufi deeggaruun qulqullinasaarratti xiyyeeffachuun murteessaa akka ta’e kallattiin taa’ee jira.
Barumsi naannoo hubannoo hawaasaa guddisuudhaaf shoora guddaa qaba!
Maddeen humnaa haaromfaman fayyadamuudhaan naannoo keenya faalamaa fi dhumaa deemuu bosonaarraa haa eegnu!
Doctor Salamoon Taaddasaafi Aadde Shawaayyee Indaashawu mana jireenyaa Magaalaa Mattuu ganda Abbaa Sayyaa keessaa qaban Lakk.kaartaa isaa 621/01/2009 ta’e maqaa Dr.Salamoon Taaddasaatiin galma’ee lafa bali’inni isaa 200M2 irratti ijaaramee jiru sadarkaa iddoo 2ffaa tajaajila iddoo R1 ta`e Gaashahun Taaddasaatti gurguranneera waan jedhaniif akkaataa Labsii Liizii lafa. 
Magaalaa Lakk.721/2004tiin jijjiirraan maqaa waan raawwatuuf kan mormu yoo jiraate, beeksifni kun bahee guyyaa 20 keessatti haa dhiyaatu. 
Waajjira Lafa Magaalaa Mattuu.
Abbaa Tayitaa Misooma Albuudaa Oromiyaa
Lafawwan miidhaman xuxxuqqaarraa bilisa gochuudhaan deebi’anii akka dandamatanii fi oomishitummaansaanii akka dabalu gochuun ni danda’ama!
Murtiiwwan manneen murtii olaanoo, dhaddacha dhaabbii bahaafi dhaddacha ijibbaataatiin kennamanirratti dhimmoota seeraa falmisiisoo ta’an.
Akkuma beekamu labsiin gurmaa’insa, aangoo fi hojii manneen murtii Naannoo Oromiyaa, labsiin lakk.216/2011 kwt 23 jalatti manneen murtii naannichaa ergama waliigalaa tajaajila abbaa seerummaa dhaqqabamaa, si’ataafi bu’a qabeessa ta’e seera qofarratti hundaa’uudhaan, haala loogiifi gartummaan ala ta’een kennuuf dirqama akka qaban tumeera.
Manni murtii olaanaa ammoo bu’uuraan mana murtii ol iyyannoo ta’ee, hir’ina yookiin dogoggora seeraa yookiin ijoo dubbii, walumatti hir’ina murtiin mana murtii jalaa qabu ol iyyannoodhaan dhagayee sirreessuuf hojjeta.
Ergama kana milkeessuuf hojiiwwan qabatamaatti hojjetamaa turanii fi jiran hedduu ta’anis, tajaajila abbaa seerummaa caalmaatti yeroo ammaa waliin deeman kennuuf hojiileen raawwataman hundaa ol qulqulluu, kan seeraa fi ragaa qofarratti hundaa’e ta’uu qabu.
Tajaajilli hojii abbaa seerummaa kun murtiilee abbootii seeraatiin kennaman yammuu ta’u, murtiileenis seeraa fi ragaa qofarratti kan hundaa’an ta’uu akka qaban ogeessi seeraa hunduu kan irratti waliigaludha.
Haata’u malee, sababoota adda addaatiin yookiin rakkoo baay’ina hojii, naamusaa, xiyyeeffannoo kennuu dhabuu, hanqina dandeettiifi murtiiwwan deggersa seeraa hin qabne (adeemsa hin hordofnee) qabatamaatti darbee darbee, ni raawwatamu.
Kana malees, qabatamaatti abbootii seeraa Mana Murtii Olaanaa (MMO), Mana Murtii Waliigalaa Oromiyaa (MMWO) Ijibbaataafi idilee gidduuttis haala wal hin fakkaanneen murtiileen garaagaraas kennamuu malu. 
Kun maaliif ta’e kan jedhu adda baasuuf qorannoon gadi fageenya qaban kan barbaachisu ta’ullee, rakkoowwan jiraachuu adda baafatanii, tumaalee seeraarratti mari’achuun hubannoofi gahumsa ofii gabbifachuudha.
Murtii tilmaamamaa, walfakkaataaniifi walitti dhiyaatu akka kennamu taasisuun ni danda’ama jennee waan amannuuf dhimmoonni mariif ka’umsa ta’an kun dhiyaataniiru. 
Seerota haaraa bahanirrattis hubannaa dabalataa uumuun abbootiin seeraa dhimma fuulduratti dhiyaatan dursanii qophaa’uun akka eegan kan taasisu waan ta’eef, labsii lakk.1243/2013 seera daldalaa kutaa adeemsota kasaaraatiin wal qabatanirrattis hubannoon ni uumama.
Qonnaan bulaan mirga qabiyyee lafaa qabu kamiyyuu ‘yeroon osoo hin daangeffamiin’ qabiyyeesaatti mirga guutuu fayyadamuu, kireessuu, miseensa maatiisaatiif dhaalchisuu, kennuu, laficha gubbaatti qabeenya horate gurguruu, jijjiiruufi dabarsuuf labsii Lakk.130/99 kwt 6(1)n mirga qaba. 
Kana jechuun daangaa hin qabu jechuu miti. 
Labsiin kun lafti haala addaatiin akka itti fufinsaan fedha dhaloota booriis osoo hin miidhiin, bu’aa olaanaa dhaloota ammaatiif argamsiisuun haala itti fayyadamuu dandeenyu uumuuf haala itti fayyadamasaas seeraan to’atamee jira. 
Waggaa lamaaf sababa malee itti fayyadamuu dhabuu, kunuunsuu dhabuu kwt 6(16) +18 jalattis mirga abbaa qabiyyummaatiin walqabatee sababa utuu itti hin fayyadamiin turuutiin, himannaan tokkos daangaa yeroo akkamii keessatti dhiyaachuu qaba kan jedhu ilaalchisees labsiin lakk.130/99s ta’e labsiin lakk.456/1997 waan jedhes hin qabu.
Haata’uu malee, dambiin labsii Lakk.130/99 raawwachiisuuf bahe, dambii Lakk.151/2005 kwt 32 jalattidha. 
Namni lafa baadiyyaa seeraan ala qabatee argame kamiyyuu hanga waggaa 12tti gadhiisisuuf darbinsa yerootiin hin daangeeffamus jedhamee tumameera. 
Nama seeraan ala qabatee jiru tokkoon, gadi hin lakkisiin, diduu dandeessa jechuudhamoo?
Namni jalaa qabatame tokko waggaa 12 booda himannaa dhiyeessee gadi lakkisiifachuu hin danda’u jechuudha? 
Kanoo seerri akkamiin ilaalaa? 
Gaaffiin jedhu gaafatamuu danda’a.
Gama birootiin, danbiin tumaalee mirga abbaa qabiyyummaa daangessan kan labsii keessa hin jirre ta’uu danda’aa? 
Sababa tumaalee labsii keessa jiru raawwachiisuu jedhuun itti dabaluun ni danda’amaa? 
Kan jedhus gaaffiidha. 
Ta’us garuu, dambiin dhimma darbinsa yeroo tumuu hin qabu kan jedhamu yoo ta’es qaama aangoo qabuun sirraa’uu qaba. 
Hiikkoo mana murtiitiinis ta’e, qaama walitti bu’insa seeraa sirreessuu danda’u kamiinuu dambiin murtiin dirqisiisaan kenname waan hin jirreef, dhaddachi ijibbaataa Mana Murtii Waliigalaa Federaalaas (MMWF) tumaa kanatti fayyadamaa waan jiraniif dhimma iftoominasaafi haala itti hojiirra ooluu qaburrattis mari’achuun barbaachisaadha. 
Haaluma olitti ibsameen, gosti darbinsa yeroo lafaa ilaalchisee, abbaan qabiyyee seera qabeessa jedhamuuf; dirqama tooftaa argannaa sadan (labsii keessatti eeraman) mirkaneessuun barbaachisaadha.
Namni himatame tokko mormii sadarkaa duraa keessatti falmii darbinsa yeroo yoo kaases haala kamiin isa kana bira dabarree, tooftaa argannaa lafaa sadan keessaa tokkoon argachuu kee mirkaneessi jennaan? 
moo himatamaan dursee tooftaa argannaa mirkaneessa?
Mirga kana, namni bu’uura seera qabeenyaa lafasaatiin tooftaa sadan eerameen argate, maalif waa’ee darbiinsa yeroo kaasa? 
mormii darbiinsa yeroo kaasuun mataa isaatiin tooftaa jedhameen kennaa, dhaalaafi mootummaa irraas kan hin arganne ta’uufi sababa turtii yerootiin kiyya ta’uu qaba kan jedhu hin agarsiisuu?
Dhimma 1ffaa Manni Maree Federeeshiinii murtii bara Paarlaamaa 4ffaa, Waggaa 5ffaa, yaa’ii idilee 2ffaa gaafa 18/10/2007 taa’een iyyattuu-Maammitee Sableefi waamamtuu-Muluu Gurmuu gidduutti kenneen, lafti iyyattuufi abbaan warraashee kan bara 1971 keessa fudhatan ta’ee, erga abbaan warraashee du’ee immoo bifa kiraatiin abbaa warraa waamamtuu ammaatiif kennamee haala kanaan harka waamamtuu galee osoo jiruu sababa waggaa 12 harka waamamtuu tureera jedhuun himannaa iyyattuu kuffiise.
Mirga iyyattuun qabdu heera kwt 35fi mirga fonqolfamuu dhabuu sarba jechuun murtii mana murtii aanaa Muloorraa ka’eefi dhaddacha ijibbaataa MMWOtiin murtaa’ee kan federaalaatiin cime raawwii hin qabaatu jedheera. 
Kiraa ilaalchisee ragaan barreeffamaa hin dhiyaanne. 
Ragaan namaa iyyattuus abbaan warraa waamamtuu bu’aa walakkaa iyyattuudhaaf qoodaan ture jedhu.
Murtii dhaddachi ijibbaataa MMWF, dhaddacha gaafa 22/01/2010 ooleen galmee lakk.140538 ta’erratti (jildii 22) iyyataa Warquu Taaddasaafi waamamaa Jiraataa Alfataa jedhaman gidduutti kenneen;-waliigaltee seera qabeessa hin taaneen
kan qabate ta’uun yoo mirkanaa’een ala qonnaan bulaan waggaa 12f qabiyyee lafa baadiyyaa qabatee itti fayyadame gadi lakkisuuf hin dirqamu jedheera danbii kwt 151/2005 kwt 32 caqasee.
Dhaddachi Ijibbaataa MMWO dhaddacha gaafa 05/02/2005 ooleen galmee lakk.133903 ta’erratti falmii nama Huseen Abdoo jedhamuufi waliigalteen aanaa Collee gidduu jiru ilaalees ture. 
Huseen Abdoo bara 1983 irraa eegalee kan itti fayyadamaa ture ta’ullee, bu’uura labsii lakk.130/99 kwt 2(3)tiin qabiyyeen lafa baadiyyaa seeraqabeessa ta’ee kan argamu,dhaalaan,
kennaadhaaniifi qaama mootummaa aangoo qaburraa qofa waan ta’eef, kanaan ala namni qabiyyee nama biroo seeraan ala qabatee of harka galfate abbaa qabiyyee hin ta’u jedhe murteesseera.
Mormiin darbinsa yeroo kaa’uunsaas sirriis miti jechuudhamoo?, 
Falmii ati darbinsa yeroo jechuun bifa mormii sadarkaa duraatiin kaaste hin ilaalu jechuudhamoo? 
dambii kwt 32 irra waan jiru hin raawwachiisu jechuudhamoo?, 
haalli biroo haalli addaa itti keewwatni 32 itti ilaalamu jira jechuudha?
Murtiin kun dhamaqabeessaa ta’aa laata? 
Dhimmi darbinsa yeroofi seera qabeessummaa haala argannaa waliin ni deemaa? 
Darbinsi yeroos namni mirga qabu sababa mirgasaarra rafeen akka dhabu taasisa, sababa bu’aa fi baduu ragaatiinis seerri garee haala bu’a qabeessa ta’een qabatee fayyadamuun diinagdeedhaaf gumaachuuf mirga bu’uura seeraa qabu kennuu danda’a.
Dhimmi kun dhimma dhaddachi ijibbaataa MMWO dhaddacha gaafa 19/11/2014 ooleen Lakk.Ga.404139 ta’erratti murteessedha.
Dhimmi kun kan eegale mana murtii aanaa Bookeerraa yammuu ta’uu dhimma kana keessatti iyyattuun dhaddacha Ijibbaataa himattuun himannaa fooyyessuun.
Dhiibbaawwan bosonoota keenyarra jiru hir’isuuf qoraanii fi ijaarsaaf filannoowwan jiran faayidaarra haa oolchinu!
Tajaajila fayyaa Dhukkuba dargaggoo abdii kutatee hir’ina dhiigaa turetti abdii hore.
Ogummaan tajaajila fayyaa hojii namummaafi qajeelummaati.
Ogeessi fayyaas nama hunda garaagarummaa tokko malee ogummaasaatiin tajaajila sirriifi qixa ta'e kennuuf waadaa galee hojii lubbuu lammiilee baraaruuti.
Bulchiinsa magaalaa Roobeettis ogeeyyiin fayyaa tajaajila dhaabbilee fayyaa keessatti kennuun cinaatti, yeroo ammaa hawaasa keessa gadi bu’anii manaa manatti deemuun qaamolee hawaasaa dhukkuboota garaagaraatiin rakkachaa jiran sakatta’anii adda baasuun gara dhaabbilee fayyaatti dhufanii tajaajila akka argatan taasisuun hojii fakkeenyummaa gaarii qabuufi irraas baratamuu danda’u hojjechaa jiru.
Tajaajila gareen fayyaa maatii kun kennaa jiru kanaanis namoonni baayyeen rakkoo fayyaasaanii manatti dhokfatanii ittiin rakkachaa turaniif dhaabbilee fayyaatti dhufanii yaalamuun furmaata argachaa jiru. 
Gareen kun, namoota gorsa fayyaa barbaadaniif gorsa kennuu; kan gara dhaabbilee fayyaatti ergamuu qabanis gara dhaabbilee fayyaatti dhufanii yaala akka argatan taasissuun hojjechaa jiru.
Ogeessonni fayyaa buufata fayyaa Caffee Walta’ii garee fayyaa maatiisaaniitiin manaa manatti deemuun tajaajila yammuu kennanitti dargaggeessa umriinsaa waggaa 17 ta’e maatiinsaa barootaaf waliin rakkataniifi qaamnisaa madaa’ee foolii godhate, gogaan qaamaa miidhame; qorichi aadaa baddaa fi gammoojjii dadhabe; dargaggeessa sababa kanaaf manatti hafee maatiin waan godhu dhabee abdii kute tokko arganii yaalan.
Ogeessonni fayyaa kun dargaggeessa kana ilaalanii, qaamasaa dhiqaniifiii kunuunsa dursaa barbaachisu kennuufii eegalan.
Booda maddi rakkinichaa maal akka ta’e adda baasuuf gara hospitaala waliigalaa Roobeetti fudhatan. 
Dargaggeessi kun tajaajilli yaalii qorannoo erga taasifameefiin booda bu’aan qorannoosaa dhukkuba TB gogaa (Skin TB) ta’uun barame.
Dargaggoon kun, yaala dhukkubichaa eegaluun fala argatee fayyummaasaa jalqabaatti deebi’ee hawwii hiriyyootasaa waliin barachuufi taphachuuf qabu milkeessuuf abdii horateera. 
Egaa tajaajilli fayyaa ogeessonni fayyaa kun haala adda addaatiin kennan fayyaa daa’immanii, haadholii, dargaggootaafi kanneen biroo eeguuf murteessaadha.
Kanarraa kan hutamus tajaajilli hawaasatti gadi bu’uun manaa manatti deemuun taasifamaa jiru hammam ga’ee olaanaa taphachaa jiraachuudha.
Waajjirri Eeggumsa Fayyaa magaalichaas ogeessota tajaajila fayyaa kennuurratti of kennanii hojjetaa jiran kunneen hojii lubbuu lammiilee baraaruurratti cimanii akka hojjetaniif dhaamuun ogeessota fayyaa ciccimoo aarsaa kaffaluun hawaasatti dhiyaachuun tajaajilaa jiran kanneenifis beekkamtii kan kennu ta’uu beeksiseera.
Odeeffannoon kun Waajjiricharraa kan argame.
Waajjira Kominikeeshiinii Magaalaa Roobeerraa-Baalee.
Dhukkubni hir’ina dhiigaa (Aniimiyaa) n lakkoofsi seelii dhiiga diimaa sababa garaa garaatiin yommuu gadi xiqqaatu yookiin keemikaalli dhiiga keessatti argamu kan “Hemoglobin” jedhamu baayyee yoo hir’ate kan uumamudha. 
Dhibeen kun, nama kamiyyuu miidhuu kan danda’u yoo ta’ellee, dubartoonni umuriinsaanii waggaa 15-49 gidduu ta’e, haadholiin ulfaa, daa’imman waggaa shanii gadii, namoonni dhukkuba irra ture qabaniifi maanguddoonni baayyee saaxilamoodha.
Dhibee kana maaltu fida?
Oomishni seelii dhiiga diimaa hir’achuu( kunis, sababa hir’ina ayiranii, vaayitaamiin B12, Fooleetii, dhukkuba kaansariifi rakkoo fayyaa kaleen wal qabataniin).
Seelonni dhiiga diimaa miidhamuu(increased RBC destruction).
Dhangala’uu dhiigaa (blood loss).
Mallattoolee dhukkubichaa.
Miira dadhabbii ,Rukuttaan onnee dabaluu ,Mataa dhukkubbii(mataa bowwuu) ,Lafti namaan maruu(naanna’uu)”.
Xiyyeeffachuu dadhabuu ,Harganuu dadhabuu ,Sagalee gurratti wacu dhaga’uu ,Fedhiin nyaataa hir’achuu.
Yaalaafi ittisa dhukkubichaa Hir’inni dhiigaa sababoota garaa garaan dhufuu waan danda’uuf qorannoo barbaachisu taasisuun adda baasuu.
Nyaata/soorata/ Ayiraniin badhaadhan kanneen akka foonii, kuduraafi fuduraa, midhaan callaa, avokaadoo, qurxummii, tiruufi kkf soorachuu.
Haadholiin ulfaa qorichoota yeroo hordoffii ulfaa ogeessaan isaaniif kennamu kan akka fooleetiifi ayiranii sirnaan fudhachuu.
Sababa garaa garaatiif dhiigni yoo nu dhangala’e gara mana yaalaa deemuun qoratamuun tajaajila yaala argachuu.
Amaloota akka alkoolii dhuguufi tamboo xuuxuurraa of qusachuu.
Dhukkubni hir’ina dhiigaa yaala barbaachisu.
yoo hin arganne rakkina fayyaa Onnee,infeekshinii garaa garaafi du’aatiifillee nama saaxilu ni danda’a.
Bulchiinsa gaarii mirkaneessuun dagaagina sirna dimookiraasiitiif bu’uura!
Dubartoonni nageenya eeguus ta’e, eegsisuu keessatti gaheesaanii sirnaan bahachuu qabu jedhame.
Bulchiinsa Magaala Walisootti Koonfaransiin Nageenya dubartootaa Dhaadannoo “hirmaannaa dubartootaa nageenyawaaraaf” jedhuun qindeessummaa Waajjira Dhimma Dubartootaf Daa’immaniifi Waajjira Bulchiinsafi Nageenyaa Magaalichaatiin gaggeeffameera.
Itti gaafatamtuun Waajjira Dhimma Dubartootaf Daa’imman bulchinsa magaalichaa Aaddee Kumalee Likkiisaa, akka jedhanitti dubartiin maatii kan walitti qabdu wan taateef, ga’ee nageenya buusuu keessattis ta’ee guddinaafi misooma biyyaa keessatti qaban ba’uu qabu jedhan.
Itti aanaa Kantibaa Magaala Walisoo Obbo Awwal Jamaal gamasaaniin kaayyoon konfiraansii kanaa dubartoonni hirmaannaan isaanii nageenya eeguu ta’e, eegsisuu keessatti qaban guddaa waan ta’eef, gahee isaanii sirnaan bahachuu qabu jedhaniiru.
Itti dabaluun adda durumaan rakkoo nageenyaaf xiyyeeffate ture.
kan saaxilaman dubartoota ta’uu himuun, dubartoonni karaa gurmaa’een misoomaafi nageenya keessatti gumachaa isaanii bahuu qabu jedhan.
Dubartoonni konfiraansii kanarratti hirmaatanis, nageenya eeguus ta’ee, eegsisuun manarraa waan jalqabuuf, manasaanii irraa eegaluun gaheesaanii bahuu akka qabaniifi nageenyaaf Waardiyyaa dhaabbachuun qaama nageenya isaanii boreessuuf sochoo’urratti mootummaa cinaa dhaabbachuun hojjachuu qabnas jedhaaniiru.
Waltajjiin gamaaggama raawwii.
Xumura waltajjii kanaarratti argamuun kallattii hojii kan kennan Pirezidaantiin Mootummaa Naannoo Oromiyaa Obbo Shimallis Abdiisaa rakkoolee hongeefi nageenyaan walqabatanii mudatan keessatti hoggansi naannichaa hojiilee jajjabeessoo hojjeteera jedhan. 
Hoggansa qophaa’aa kallattii kennameen dinagdeerratti hojjechuu danda’uufi qophaa’aa ta’e aarsaa barbaachisu kamuu kaffalee kaayyoo ummataa galmaan ga’uu danda’u horachuu qabna jedhan Presidaantiin Shimallis. 
Tajaajiltummaarratti hojiileen hojjetaman gaarii ta’uu kan dubbatan Pirezidaantichi siyaasaan hoggansa kennuu, hojiilee xixiqqaan daangeffamuu keessaa ba’uu, rakkoo nageenyaa siyaasaan hiikuuf hojiileen hojjetamanis gaariidha jedhan. 
Kana malees, hoggansa piroojektoota hogganuu danda’u horachuufi hawaasa keessatti sosochii misoomaa uumamuun hojiin hojjetame gaarii ta’uus himaniiru.
Hoggansi ijaarama sirnaa lafa qabsiisuurratti hanqinni jiraachuu, sirna ijaaruufi hojiin badhaadhina maatiirratti jalqabame hanqina qabaachuufi itti fayyadama qabeenyaarratti qusannoon dhabamuu, hordoffiin hanqina qabaachuufi qindoominaan hojjechuurratti hanqinni jiru ammoo dhimmoota irratti xiyyeeffatamanii hojjetamuu qaban ta’uun ibsameera.
Hojii qonnaa sadarkaa barbaadamuun tekinooloojiin deggeruu dhabuu, hojiileen inisheetiiviirratti jalqabaman haala barbaadameen deemuu dhabuufi aadaa qusannaa cimsuurratti ammas xiyyeeffatamee hojjetamuu akka qabu hubachiisaniiru.
Gama kilaastara magaalaatiinis rakkoon hojii dhabdummaa, tarkaanfiin ijaarsa seeraan alaarratti fudhatamu laafaa ta’uu, hojiin kaadaastaraaafi daldala seeraan alaa to’achuu ammallee xiyyeeffannaa kan barbaadudha jedhameera.
Gama kilaastara hawaasummaatiinis baranootaafi fayyaarratti hojiileen jalqabaman ammallee xiyyeeffannaan hojjetamuu kan qaban ta’uu Presidaantiin Shimallis dubbataniiru.
Hanqinoota adda ba’aniifi har’aatii jiran sirreessuufi qophii bara dhufuu xiyyeeffannoo keessa galchuun hojjechuun barbaachisaa ta’uullee hubachiisaniiru-OBN wabeeffanne.
Hawaasa horsiisee bulaa.
jennee aadaa keenya buusaa gonofaatti gargaaramuun torbee tokko keessatti milkoofnee midhaan nyaataa daakuu kuntaala dhibba 8 fi 20, zayita liitira kuma 5fi dhibba 3fi 16, akkasumas mi’eessituu garaagaraa bituun gumaachuu Qindeessaan Sgantaa Sosochii Torbee Booranaa Doctpor Taaddasaa Qana’aa himan.
PirezidaantiinYuunivarsiitii Amboo Doctor Baay’isaa Lataa hongee uumameen hawaasa keenya miidhamaa jiru teenyee ilaaluurra hawaasa hirmaachisnee waan xiqqoo kana qabannee dhufneera. 
Rakkoon kun itti fufa taanaan deggersa amma hawaasaafi barattoonni Yuunivarsiitii Amboo gumaachan kana cimsinee itti fufna jedhaniiru.
Itti aanaan Bulchaa Godina Booranaa Obbo Abdisalaam Waariyoo, deggersa taasifameef galateeffachuun, deggersichas barattoota hosteelii akka 
Godinaatti jiran, horsiisee bultoota aanaalee Yaaballoo, Dirreefi Miyoof kan dhaqqabsiisan ta’uu himaniiru.
Maanguddoonni Booranaa yeroo walharkaa fuudhinsi deggersaa kun taasifamuus saganticharratti argamanis Yuunivarsiitii Amboofi hawaasa naannichaa deggersa taasisan galateeffataniiru.
Hanqina tekinooloojii.
Woggoota lamaan darban keessatti hanqina tekinooloojii qonnaa furuun hawaasni naannichaa midhaan nyaataan of danda’uu bira darbee gabaa biyya keessaafi alaatiif oomisha qulqulluufi dorgomaa ta’e dhiyeessuu akka danda’u taasisuuf gahee irraa eegamu bahachaa tureera, bahachaas jira jedhaniiru.
Hudhaalee misooma qonnaa furuuf qorannoo geggeessuun piroojektoota gurguddoo biyyaafi naannicha jijjiiruu danda’an bocuun hojjechaa jira. 
Kana malees, inisheetiivota misooma qonnaa gurguddoo naannoo keessatti hojjetamaa jiran qopheessuun qooda fudhattoota waliin hojjechaa jiras jedhaniiru.
Walumaagalattis, inistiitiyuutichi daarektoreetii qorannoo midhaanii, beeladaa, qabeenya uumamaa, mahaandisummaa qonnaa, saayinsii nyaataa, qorannoo sanyiifi baay’isa tekinooloojii, bunaafi shaayii, eegumsa midhaanii, hawaas-dinagdeefi ekisteenshiinii qonnaatiin gurmaa’ee qorannoo geggeessaa jiruun tekinooloojiiwwan hedduu baasuu, madaksuufi raabsuun badhaadhina hawaasa qotee/horsiisee bulaa naannoo mirkaneessuuf ciminaan hojjetaa jiras jedhaniiru- Obbo Tashoomaan. 
Harka keessan saamunaafi bishaaniin yeroo yeroodhaan sirriitti dhiqadhaa!
Koonaadiraa-bakkee aadaa, seenaafi hawata turiizimii Aanaan Diinshoo bakkeewwan seenaa, aadaafi qabeenya uumamaa hawata turiizimii lakkaawameefi daawwatamee hin qufamne kan keessatti argamudha. 
Haalli teessuma lafaashees gaaraan marfamtee kan argamtuufi qilleensa dilallaa’aa kan qabdudha.
Dhakaan Koonaadiraa Godina Baalee aanaa Diinshoo keessatti kan argamu yemmuu ta’u, dhakaan kun iddoo aadaa, seenaa, amantaafi hawata turiizimiiti. 
Dhakaan kun magaalaa Diinshoorraa km 5 fagaatee argama. 
Maqaan Koonaadiraa kan moggaaffame jecha kun – Naadira jedhurraa yoo ta’u, hiiktisaas waan dinqisiisaa, wanta ajaa’ibaa fi wanta adda ta’e jechuudha.
Dhakaa Koonaadiraa jechuun ammoo dhakaa nama ajaa’ibsiisuufi dinqisiisaadha jechuudha.
Dhakaan Koonaadiraa kun ol ka’insisaa tilmaama meetira 50 kan qabudha. 
Iddoon kun kan itti argamus sulula Qinxamaafi gaarreen bosonaan uffisaman gidduutti. 
Dhakaa kana gara mirgaatti bishaan ija namaa hawatutuu yaa’a. 
Maqaan laga kanaas laga Koonaadiraa jedhama.
Moggaasni inni biroo Sheek Koonaadiraa jedhama. 
Maqaan kunis kan moggaafameef kabaja warri naannoo sanaafi iddoo biraatii dhufan dhakaa kanaaf qabanirraa kan ta’eedha. 
Dur Soofumar yeroo lubbuun jiranitti Godina Baalee keessa socho’uun karaa adda addaafi bakka adda addaa qubataa turaniiru. 
Fakkeenyaaf Daawwee Qaachan, Holqa Soofumar guddicha keessa, Gololcha bakka Soofumar Hammarraafi Diinshoo iddoo Sheek Koonaadiraa jedhamu ganda Goofingiraa keessatti boqotanii darbuunsaanii maanguddoonni seenaa afaanii ni dubbatu.
Kana malees, bakkeewwan hedduun akka jiran maanguddoonni ni ibsu. 
Bara jireenyasaaniitti Soofumar maqaa kumaatamaan lakkaa’amu akka qabaniifi kanumarraa ka’uun Soofumarii-maqaa kum-lamee akka jedhaman maanguddootarraa hubachuun danda’ameera.
Haala uumamaa dhakaa Koonaadiraa Akka maanguddoonni seenaafi afaanii ibsanitti, dhakaan Koonaadiraa kan uumameef yeroo duraan Sheek Huseen karaa kana darban ulfina guddaa waan qabaataniif nama dhiisii dhakaanis isaan ilaaluuf jecha waliirra koranii isaan osoo ilaalaa jiranii Sheek Huseen ofirra garagalee mil’atee jennaan dhakaawwan kunneen walitti fayyanii hafe jedhama.
Wantoota naannawaa hambichaatti argaman.
Naannawa dhakaa Koonaadiraa uumamawwan ijatti nama tolaniifi gurratti dhageettiif namatti tolantuu mul’dhata. 
Iddoo hambaa kanaatti kabajni muudaa waggaatti yeroo 2 kan geggeeffamu yoo ta’u, kunis Hajjiifi Zaaraadha. 
Muudni Anaajinaa osoo hin gahiin dura nammoonni naannoo sanatti argaman achitti bahanii buna dhaabanii, dhakaa kanaa dhadhaa muudanii, eebbifatanii karaa Dirree Sheek Huseen deema.
Dhakaan Koonaadiraa iddoo aadaa, seenaafi amantii qofa osoo hin taane iddoo hawata turiizimiitiifis oolaa jira. 
Naannoo hambichaatti wantoonni qalbii namaa hawatan hedduun kan jiran yoo ta’u, isaan keessaa gaarreen bosonni, biqiltoonni, bineensonni laggeeniifi simbirroonni adda addaa ni argamu.
Hawattummaa dhakaa Koonaadiraa.
Dhakaan Koonaadiraa kan baay’e namatti toluu fi nama ajaa’ibsisuu dha. 
Iddoo hawwataa kanaa namni dhufee osoo hin dinqisiifatin hin deemu. 
Biqiltoonni adda addaa akan nama hawwattan xiqqaa kaasee hanga mukkeen gurguddaatti dhakaa kanaa marsanii argaman bakkichaaf bareedina kennuuf bakka hambichaatti marsanii argamu.
Dhakaan Koonaadira guddina isaatiin wantoota naannoo sanatti argaman hunda of jalatti of jalatti dhuunfatee nama dhaabbatee fakkaatee muldhata. 
Fiixee dhakaa kanarrattis biqiltuun bunaa akka jiru maanguddoonni naannoo ni dubbatu.
Dhakaan Koonaadiraa tajaajila kennaa jiru.
Dhakaan Koonaadiraa asiin dura qoratamee hawata turiizimii ta’ee rakkoo hawaas-dinagdee hawaasa naannootiif bu’a olaanaa kennuu baatus yeroo ammaa akkuma jirutti hawaasa naannichaatiif tajaajila adda addaa kennaa jira. 
Isaan keessayis ummanni  naanaa sanaa yeroo muudni kalaahu iddoo kanatti bahanii uumaasaanii kadhatanii, eebbifatanii gara Dirree Sheek Huseenitti deeman hundi karaa nagaayaan deebi’anii galuu jedhamee amanama. 
Inni biro ammoo bakkee kanaa akka iddoo bashannanaatti fayyadamuun uumaa waaqaa dinqisiifachaa ittin bohaaruuf itti fayyadamaa jiru.
Magaalaa Diinshoorraa hambaa hawata kana bira ga’uuf carraa karaa lamatti jira. 
1ffaan karaa abaabaa laga Weeb qaxxaamuruudhaan yoo ta’u, 
2ffaan karaan Qaxanaa isa tokko.
Innis qalbii namaa kan hawatu Paarkii Biyyaalessaa Gaarreen Baalee kan ta’e lafa margaa geessee keessaa qilleensa qulqulluu gara sombaatti fudhachaa Paarkicha bitaafi mirgatti ilaalaa gurraan sagalee uumamaa simbirrootaa dhageeffachaa, ijaan bineensota
biyya keessatti qofa argamaniifi biyya keenya sadarkaa idil-addunyaatti beeksisan kanneen akka Gadamsa Baddaa, Borofa, Goodaa ijaan ilaalaa urgaa biqiloota adda addaa fuunfachaa, gaara teessuma lafa margaa Geessee karaa Kaaba dhiyaarraa jalqabee hanga hambichaatti diriiraa deemuu dinqisiifachaa karaa hambichaatti nama geessu qabataa deemuudha.
Walumaagalatti iddoon kun bakka kabajamaa, ulfaataa, dinqisiisaa, ummanni naannichaa duudhaafi amantaasaa itti ibsatuufi iddoo hawata turiizimii ta’uun jaallattoota uumamaa kan biyya alaafi daawwattoota biyya keessaatiin daawwatamaa jira.
Madda-Waajjira Aadaa fi Turiizimii Aanaa Diinshoo.
Waajjira Kominikeeshiinii Aanaa Diinshoorraa.
Milkaa’inni gama misooma dinagdeetiin galmaa’e bulchiinsa gaarii mirkaneessuutiinis ni dabalama!
Atileetii osoo hin xumuriin dogoggoraan dorgommii addaan kuttee turte dorgommicha injifatte.
Dirree ispoortiirratti wantoonni ajaa’iboo inuma mudatu. 
Dogongorri xiqqoon garuu dhamaatii yeroo dheeraa lafatti hambisa.
Atileetiin Itoophiyaa Dirribee Waltajjii dhihoo dorgommii dogoggoraan waan xumurte seetee osoo 200m ishee hafuu sara fiigichaa (track) keessaa qarqaratti baatee boqotte. 
bilbilli wayita marsaan hafu bilbilame marsaa xumuraa natti fakkaateen marsaa tokko qofa naannahuun isa tokko dhiisee keessaa kanan bahe” jechuun turtii BBC’waliin taasifterratti kan himte.
Wal dorgommiin kuni fiigicha mana keessaati. 
Sararri ykn /truck/n fiigicha mana keeessaa immoo kan dirreerraa addadha.
Isa alaarrati fakkeenyaaf marsaa torbaafi walakkaa yoo ta’e isa mana keessaatti 15 ta’a. 
Garaagarummaa qaba. 
Muuxannoo isaa hin qabu. 
Fageenya 3,000m irratti duraan hirmaadhee hin beeku,’’ jechuun sababa dogongorteef dubbatte. 
Fiigicha mana keessaa erga fiigdellee turuu Dorgommii dursaa jirtu irratti waan injifatte seetee baatee yeroo boqochuuf deemtu kan daftee hubatteefi ishee sirreessite immoo atileetii saffisi ishee akka dabalu ishee gargaartudha.
Akka carraa mucayyoon peesii [pace maker] nuuf taate achi keessa turte.
Akka hin xumuramne isheetu natti himnaan bakkan dhaabadhee sarara fiigichaatti deebi’ee fiigee kanan xumure.
Dorgommiirratti atileetiin kuni akka Dirribeen fiigichatti deebitu lafa isheen teessu kaastee qajeelchite. 
Yeroo kana morkattoonni ishee ishee jala gahanii turan.
Jalqabarratti gaafa atileetiin dogoggoruushee argitee itti himtutti isheen naasuurraan kan ka’e daftee hubachuuf hin dandeenye turte. 
Wayita dogooggorashee hubattetti garuu, lafaa kaatee fiiguun dorgommicha injifachuu dandeesse.
Fiigichi isheen tibba darbe irratti dorgomtee dogoggorte kun biyya Faransaayitti Fageenya m. 3000 ture.
Osoo injifatamtee jiraattee ni aartaa?
dogoggora koo kanaan osoon injifatameera ta’ee baay’ee namatti dhagahama. 
Yeroo sanayyuu na mudachuusaatiif natti dhagahameera.
Deebi’u xumuruu kiyyattimmoo deebi’en gammade.
Dorgommicha bakka addaan kutuun dhiiftee teessee deebitee kaatee fiigdees yeroon isheen galmeessite 8:33:44 saffisaan kan addunyaa dursu /world lead/ kanneen jedhaman keessaa ta’ee galmaa’eera.
Osoo dogoggortee gidduun addaan kuttee hin bane ta’ee yeroo kanarra fooya’aa akka galmeessuu dandeessi ture. 
Kana caalaa hin fooyya’a jedheen yaada. 
Waanti achitti gubate sun”Yeroo kuni hundi ta’u akkasheen dogoogorte hubachuun daawwattoonni dirree keessaa iyyaa turan.
Durayyuu iyyaa turani natu hin beekne malee. 
mudannoodha homaa miti. 
Hin darba.
Wanti akkanaa kana dura ishee mudatee akka hin beekne himti.
Shawaa Lixaa Aanaa Dandii Ganda Jawwee Boriitti kan dhalatte Atileet Dirribeen Atileet Xurunash Dibaabaa kan baayyee jallattuuf fakkeenya godhattedha. 
Bara 2007 akka lakkoofsa Itoophiyaatti Kilaba Bosonaa fi Bineensa Bosonaa Oromiyaatti makamuun kan miindeeffamte yoo ta’u, fageenyi isheen irratti dorgomuun bekamtuufi feetu fageenya m.1500dha. 
umriishee waggaa 20ffaarra kan jirtu Dirribeen amma kilaba Laga Xaafoo Laga Daadhii keessa jirti. 
Atileet Dirribeen umriishee 16'tti bara 2018 shaampiyoonaa addunyaa ganna 20 gadii irratti 800m'n injifatte.
Atileetiin Itoophiyaa biraa Hagos Gabre Hiyiwat bara 2019 dorgommii Daayimad Liigii Siwiizarlaanditti dorgomamerratti dogongora walfakkaataa raawwachuun osoo hin goolabiin dorgommii xumure se’ee gammachuu ibsuu eegale.
Haa ta'u malee, atileet Yoomiif Qajeelchaa duuba isaa isa hordofaa waan tureef fiigicha isaa itti fufuun injifate.
Akkamitti akkan dogoggore anumaafuu naaf hin galu" jechuun yeroos dorgommii booda Hagoos BBC’tti himee ture.
Waa’ee yeroo sanaa Dirribeen akkana jetti: ‘’Gaafa Hagoos akkas ta’u argeera achiin ture yeroo sana dorgommii sanarra.’’ Isheenis waggaa sadii booda dogongorte. 
Barumsa guddaan irraa argadhe. 
Gara fuulduraatti of eeggannoo guddaa akkan taasisu nagargaara” jechuun BBC’tti himteetti.
Qaamolee hidhatanii socha’aniif waamichi nagaafi araaraa dhihaate.
Pirezidaantiin Mootummaan Naannoo Oromiyaa Obbo Shimallis Abdiisaa yaa’ii idilee 4ffaa waggaa 2ffaa bara hojii Caffee 6ffaa Caffee Oromiyaa tibbana Magaalaa Adaamaa Galma Abbaa Gadaatti taa’amerratti qaamolee hidhatanii Oromiyaa keessa socha’an ABO Shaneef waamichanagaafi araaraa dhiheessanii jiru.
Oromiyaatti waldhabdee ABO Shaneefi Mootummaa jidduutti uumameen Waggoota afurii oliif rakkoo nageenyaa uumameen ummanni naannichaa rakkoo adda addaatiif saaxilamee jira. 
Kana malees finxaaleyyiin Naannoo Amaaraa kana jala gugachuudhaan ummata keenyarraan miidhaa adda addaa geessisaa akka jiran ibsameera.
Rakkoo uummameen lubbuun lammiilee, qabeenyii ummataafi mootummaa hedduun mancaeera.
lammiileen qe’eefi qabeenyasaatirraa buqqa’uun rakkoo hawaasummaaf dinagdeef saaxilamanii jiru. 
Rakkoo kana hundeerraa furuuf Mootummaan olaantummaa seeraa kabachiisuuf hojii hojjetaa ture cinatti, qaamoleen hidhatanii bosona keessa socha’an karaa nageenyaatti deebi’an ballbalasaa banaa godhee waamicha nageenyaa dhiheessaa akka tures Obbo Shimallis yaadachiisanii ammas qaamni kun karaa nagaatti deebi’uun nageenyi waaraan akka bu’u waamichi kabajaa dhiheessaniiru.
Hirmaattonni Caffees waamicha dhihaate kana kan deggaran ta’uu ibsaniiru.
Waamichi nagaafi araaraa mootummaan qaamolee hidhatanii Oromiyaa keessa socho’aniif dhiyeesse baayyee nu gammachiiseera.
Waamichi nagaafi araaraa Mootummaan Naannoo Oromiyaa tibbana qaamolee hidhatanii Naannoo Oromiyaa keessa socho’aniif dhiyeesse baayyee nu gaammachiiseera jedhan jiraattonni kutaalee Oromiyaa garaagaraa.
Pirezidaantiin Mootummaa Naannoo Oromiyaa Obbo Shimallis Abdiisaa walga’ii idilee 4ffaa waggaa 2ffaa bara hojii Caffee 6ffaa tibbana Adaamaatti geggeeffamerratti mootummaan balballisaa araaraaf banaa ta’uufi humnoonni hidhatanii Naannoo Oromiyaa keessa socho’an ABO Shaneen gara nagaafi araaraatti akka dhufaniif kabajamaa Caffee duratti maqaa ummata Oromootiin waamicha dhiyeessuunsaanii ni yaadatama. 
Kanuma bu’uureeffachuun qaamoleen hawaasaa kutaalee Oromiyaa garaagaraas waamicha nagaafi araaraa mootummaan taasise kanatti gammaduusaaniifi waamichi kunis, yeroosaa kan eeggate akka ta’e ibsaniiru.
Haaluma kanaan jiraataa magaalaa Baatuu kan ta’an Doktor Gaboo Tibbeessoo kallattii mootummaan nagaa buusuuf qabatee deemaa jiru akka nama nagaa jaallatu tokkkootti nagammachiiseera; nan deeggerasi jedhan. 
Sababnisaas, kallattii kamiinuu deemamee nageenyi yoo bu’e jireenya namaafis ta’e guddina biyyaatiif bu’aa guddaa waan qabuufi jedhan. 
Kanaafis, qaamni mari’achuu qabu hunduu gadi taa’ee ilaafi ilaameen marii bilchina qabu taasisuun barbaachisaadha; nageenya Oromiyaafis ta’e biyyattiif bu’aa guddaa qabaachuus dubbataniiru.
Bifuma walfakkaatuun jiraattonni Magaalaa Jimmaas Waamicha araaraa Mootummaan dhiyeessetti baayyee gammaduu himanii, naannoo Oromiyaatti nagaan akka dhufuuf qaamoleen hidhatanii bosona jiran karaa nagaatiin nutti makamanii nageenya keenya kabachiisuu qabna; misooma keenyas waliin hojjechuu qabna jedahniiru. 
Waamicha Pirezidaantiin naannoo Oromiyaa tibbana Walga’ii Caffeerratti dabarsan.

Naannoo Oromiyaatti barattoota kutaa12ffaa qormaata biyyaalessaa bara 2014 fudhatanii qabxii ol aanaa galmeessaniif Biiroon Barnootaa Oromiyaa badhaasa kenne.
Akka Oromiyaatti mana barnootaa 1,136 keessatti qormaanni biyyaalessaa kan kenname yoo ta’u kana keessa ODA 100%, HILTOPS 94.7 fi EXCEL 83.08 % barattoota dabarsani jiru.
Naannichatti bara 2014 barattoota kutaa 12ffaa qormaata biyyaalessaa fudhatan walii gala 327,486 yoo ta’u kanneen keessa 6,414 yuunivarsiitii kan seenan yoo ta'u, barattootni qabxii ol'aanaa 51 fidani jiraachu Hogganaan Biiroo Barnoota Oromiyaa Dr Tolaa Bariisoo ibsan. 
Bara kana barattootni hedduun akka hin dabarre Dr. Tolaan kan ibsan yoo ta’u kanaaf immoo sababni guddaan deeggarsi maati biraa taasifamu laafaa ta'uu, hanqinni leecalloo kan akka mana kitaabaa, komputera, kitaabni ga’aan dhabamuu, haala nageenyaa, ijoolleen bu'uurarraa barachaa akka hin dhufne ta'uudha jedhaniiru.
Rakkoo kana hundeerraa furuufis akka Oromiyaatti barnoota Bu'uura Boruu babal’isuun barnoota idileen duraa keessa barataan darbuu qabas jedhaniiru.
Sadarkaa Itti aanaa Pirezidaantiitti Qindeessaan Kilaastera Hawaasummaa Oromiyaa Obbo Abdulhakiim Muluu barsiisonni dandeettiifi ga'umsa isaanii osoo hin qusatiin barattoota isaani barsiisuu, qaruu qabu. Barattootnis yeroo isaani barnoota irratti xiyyeeffachuun waggaa dhufu qabxii gaarii galmeessuu akka qaban dhaamaniiru.
Bara kana manneen barnootaa Oromiyaa 133 barataa tokkollee yuunversitiif akka hin dabarsine barreeffamni Biiroo Barnoota Oromiyaa sagantaa kanarratti dhiyaate agarsiiseera.
Faayidaa loozii ykn Ocholoonii.
Walquunnamtii saalaa keessatti sanyiin kormaa ykn miyoon akka baayyatuuf ni fayyada.
Dubartiidhaaf aannan harmaa akka baayyinaan ba’u taasisa.
Namni sodaatu akka hin sodaanneef ni gargaara ykn ni onnachiisa.
Mataa dhukkubbii nutti wayyeessa .
Gubaa fincaanii ni qabbaneessa.
Tiruu dhukkubsatuuf ni fayyada.
Raammoo garaa ni dhabamsiisa.
Dhukkuba golfaa namarraa ittisa.
Dawaa dhukkuba kaleeti. 
Keessattuu, nama kaleensaa xiqqaate ykn suntuureef faayidaa guddaa qaba.
Qaama namaaf dhiiga bareedaa ykn qulqulluu maddisiisa. 
Akkasumas furdina qaamaaf ni fayyada.
Dhukkuba utaalloo nurraa balleessuuf ni fayyada.
Agartuufi qaroo ija keenyaaf ni fayyada. 
Sammuu namaa jabeessuuf ni fayyada.
Dhukkuba qorraa nurraa ittisa.
Fayyummaa gadameessaaf ni fayyada.
Dhiigni qaama keessaa bifa gaariin akka dalaguuf ni gargaara.
Dhukkuba dugdaaf dawaadha.
Dhukkuba sukkaaraaf dawaadha.
Dhukkuba adda, addaa gogaa keenyarratti ba’aniif dawaadha.
Madaa’uu kaleefi dhibee kaakkeef dawaadha.
Bareedina gogaaf ni fayyada.
Madda anniisati.
Dhiibbaa dhiigaa ni hir’isa.
Rakkina dhala godhachuu dadhabuu ni hir’isa.
Barreeffama Doctor Mahaammad kadiir wabeeffachuun ,Wajjirri Kominikeeshiini Godina Baalee kan nuuf erge.
Bishaan argannaan hojjetanii jijjiiramuun ni danda’ama jedhan horsiisee bultoonni.
Bishaan argannaan hojjatanii jijjiiramuun ni danda’ama jedhan horsiisee bultoonni Godina Booranaa Aanaa Eelwayyeetti waldaan gurmaa'uun qamadii jallisiin oomishaa jiran.
Godina Booranaa aanaa Eelwayyee ganda Dhedheertuu jedhamtutti horsiisee bultoonni hongeen miidhamaa jiran jallisii harootiin qamadii oomishaa jiranirraa callaa gaarii akka abdatan himan.
Horsiisee bultoonni aanichaa ganda Dhedheertuu waldaan gurmaa’uun hojii qonna jal’isii kanarratti bobba’an akka jedhanitti bishaan argannaan hojjetanii jijjiiramuun akka danda'amu ibsuun, hongee hamtuu keessa teenyee deggersa eeggachuu qofa osoo hin taane haroowwan qabnutti fayyadamuun hojjennee bu’aas argataa jirra jedhaniiru.
Horsiifatanii bultoonni kunneen Kanaan dura horii horsiisuu malee hubannoo hojii qonnaa hin qabnu jedhan. 
Garuu amma hubannoo ogeeyyii qonnaarraa argataniin qamadii jal’isiin oomishaa jiranirraa callaa gaarii ni arganna jennee abdannas jedhaniiru.
Horsiisee bultoonni aanichaa kanaan dura muuxannoo horii horsiisuu malee muuxannoo hojii qonnaarratti waan hin qabneef hojii hubannoo uumuufi deggersa ogummaa bal’aa kennameen gandichatti milkaa’uu ogeessonni qonnaa aanichaa himaniiru.
Aanaa Eelwayyeetti horsiisee bultoonni rakkoo jijjiirama qilleensaa irra deddeebi’ee mul’ataa jiru akka dandamatuuf hojii jallisiirratti hojjechaa jiraachuu bulchaan aanaa Eelwayyee obbo Boruu Diidaa himaniiru.
Hojii misooma qamadii Jallisii kanarraas callaa kuntaalli 400 akka eegamu dubbatan.
Mootummaan yeroo ammaa kana qonnaa jallisiirratti xiyyeeffatee hojjetaa jiruun, horsiisee bultoonni iddoo bishaan jirutti hojjetanii hongee akka dandamataniif Godina Booranaatti deggersa sanyii, xaa’oo, jenereetarafi ogeeyyii qonnaa ramaduun hojjetamaa jiran jedhan Bulchaa ittaanaan Godina Booranaa obbo Abdusalaam Waariyoo. 
Jiruufi jireenya horsiisee bulaa jijjiiruuf Mootummaan piroojektoota Finna hojjetaa jiraachuus himaniiru.
Wabii nyaataa mirkaneessuun humna al-ergii keenya guddisuuf xiiqiin hojjenna!
Garaagarummaan yaadaa jiraatus dhimma waloo Oromoorratti tokko ta’uun murteessaadha!
Ilmi namaa uumamaan ilaalama, yaadamaafi fedhii garaa garaa qaba. 
Garaa garummaan kana qabaachuun rakkoo miti. 
Walitti bu’insas hin fidu. 
Rakkoo kan fidu akkaataa garaagarummaan yaadaa sun itti hoogganamudha. 
Keessumaayyuu garaagarummaan yaadaa dantaa waloo ummataarratti hojjechuu nama hin dhorku.
Sababani isaas dhimmi dantaa uummataa dhimma namoota dhuunfaafi kan garee irra ni caala waan ta’eef.
Ummanni Oromoo saba bal’aafi ijaarsa biyyaa keessatti gahee olaanaa qabaachaa tureefi jiru qofa osoo hin taanee saba duudhaa gabbataa garaagarummaa ittiin waldandeessisuufi waldhabinsa hiiku qabu dha. 
Kanaanis yeroo dheeraaf tokkummaa sabichaa tiksuun asiin gahuu danda’eera.
Yeroo dhihoo as garuu waldhabdeen qaamota Oromoo jidduutti uumame furamuu dhabuun ummata Oromoorratti miidhaa guddaa qaqqabsiisaa tureera qaqqabsiisaas jira. 
Jijjiirama qabsoofi dhiibbaa Oromoon dhufeen Oromoon hogganamaa jiruun booda Oromoon tokko hidhatee socho’a tokko ammoo biyya bulchaa jira. 
Kun yeroo kanatti waan yaadamneefi ta’uun irra hin jiraanne ture. 
Walitti bu’insi Oromiyaa keessatti raawwatamaa jiru kun lubbuu namaa fi qabeenya mootummaa fi uummataarratti badii guddaa geessisee jira. 
Hundumarra ammoo tokkummaan Oromoo yeroo kanatti akka hin itinne taasisee jira. 
Kanaaf, dhimma kanaaf furmaata laachuun dirqama ta’a.
Mootummaan Naannoo Oromiyaas kanuma bu’uura godhachuun miidhaa ummataa hambisuufi tokkummaa sabichaa jabeessuuf jecha tibba kana ABO Shaneef waamicha araaraa dhiyeesseera. 
Waamichi kun yeroo garaa garaatti taasifamaa turus bu’aa barbaadamu waan hin finneef mootummaan ammas irra deebiin waamicha dhiyeessee jira.
Bu’uurri waamicha kanaa dantaa ummata Oromoo kabachiisuuf mariifi marabbaadhaan rakkoo jiru kamiyyuu hiikuun ni danda’ama ka’umsa jedhuuni. 
Gama biraan fedhiifi kutannoo Mootummaan nageenyaafi araaraaf qabu kan agarsiisu dha.
Kanaafuu, qaamni maqaa uummata Oromoo dhahatanii socho’an kamiyyuu dantaa, kabajaafi tokkummaa ummata Oromoof jecha garaagarummaa jiru duudhaafi safuu Oromoon qabu fayyadamuun hiikachuun murteessaa dha.
Keessumaa yeroo kanatti Oromoon tokkummaasaa jabeeffachuun injifannoo argate tikfataa injifannoo biraaf yeroo itti ofqopheessudha.
Waldhabinsi jidduusaa jiru garuu kan argatee jiruyyuu ni dhabsiisa;qoqqoodamuuf isa saaxila. 
Qaamni kamiyyuu kana hubachuun qe’ee Oromoo keessatti tasgabbii fiduuf gahee mataa isaa ba’uu qaba.
Raawwii dhimma nageenyaa ji’oota ja’an darbanii Caffeen Oromiyaa walga’ii idilee 4ffaa waggaa 2ffaa bara hojii caffee 6ffaa isaa tibbana Adaamaatti geggeesseera. 
Raawwii hojiilee qaama raawwachiiftuu ji’oota ja’an darbaniis dhaggeeffachuun raggaaseera. 
Gabaasni dhimma nageenyaa ilaalchisuun Caffee kanaaf dhihaates akkaataa itti aanutti dhiheessineerra.
Ji’oottan jahan darban keessatti rakkoolee uumamaafi namtolchee garaagaraa keessa taa’uun hojiilee gama hundaan karoorfaman karaa milkaa’ina qabuun raawwachuun bu’aawwan jajjabeessoon akka galmaa’an taasisuun danda’ameera. 
Milkaa’inni raawwii ji’oottan jahan darban keessatti galmeessisnes gaaga’ama rakkoo nageenyaa, hongeefi dhimmoota garaagaraa keessatti akka ta’e kan ifatti mul’achaa turedha.
Nageenyi waan hundaaf murteessaadha. 
Bakka nageenyi hin jirretti waa’ee misoomaa yaaduun ulfaataa yoo ta’es; Mootummaan Naannoo Oromiyaa nageenya naannoo keenyaa mirkaneessuudhaaf xiyyeeffannoo guddaa kennee hojjechaa jira.
Kaayyoo diigumsaa diinni keessaafi alaan raawwachaa ture gootota humna nageenyaafi hirmaannaa ummataatiin fashaleessuun kan danda’ameyommuu ta’u; caasaan nageenyaa adda durummaan dirqamasaa bahachuudhaaf kutannoo olaanaadhaan aarsaawwan gurguddaa kaffaluudhaan kaayyoo diinaa maseenseera, mataas gadi qabachiiseera.
Sochii nageenya mirkaneessuu, dimookiraasii dhugoomsuufi birmadummaa biyya keenyaa kabachiisuuf mootummaan taasisaa ture keessatti ummanni naannoo keenyaas dammaqinaan hirmaachuudhaan qabeenyaafi qaamaan caasaa nageenyaa deggereera, ilmaansaa birmadummaa biyyasaaf duulchiseera, gurmaa’ee naannoosaas eeggachaa tureera, ammas eeggachaa jira. 
Sochiiwwan adda addaa taasifamaa turaniinis diinota ergama badii fudhatanii naannoo keenya dirree waraanaa taasisuun sirnaafi biyya diiguuf kaayeffatan kaayyoonsaanii akka fashalaa’u ta’eera.
Walumaagalatti fardeen diinaa kunneen kabaja ummata Oromoo salphisuun diinaaf dabarsanii kennuuf halkaniifi guyyaa dhama’aa turan cabanii jiru. 
Gaa’elli badii gooftoleesaanii waliin taasisanis diigamee jira. 
Karaa nagaatiin rakkoo hiikuun waan isaaniif hin galleefis tarkaanfii fudhatamuu qabu hunda fudhachuun naannoo keenya keessatti taasgabbii uumuun kan danda’ame yommuu ta’u; kanneen hafanis yeroo ammaa abbaa dhabanii yeroo xumuraatiif miira abdii kutannaatiin asiifi achi baqachaa jiru.
Mootummaan ammas dhimma nageenyaatiif xiyyeeffannoo guddaa kennuudhaan humnoota badii Shaneefi fakkaattotasaa ummata keenyarratti gochaa suukanneessaa raawwachaa turaniifi qabeenya ummataa saamaa jiran daandii sirrii akka qabatan gochuuf hojjechaa jira. 
Kanumaan walqabatee; qaamolee nageenyaa sadarkaa adda addaafi ummata keenya aarsaa qaqqaalii kaffalee gahee olaanaa bahachaa tureefi bahachaa jiru hunda seenaan yoomiyyuu kan dagatu miti.
Walitti dhufeenya naannolee ollaa cimsuuf ji’oottan jahan darban keessatti mootummoota naannolee ollaa waliin karoorri waloo naannoo hanga aanaaleetti qophaa’ee mariiwwan garaagaraa hawaasaafi caasaa ollaa gidduutti geggeeffamaa tureera.
Bu’aawwan gaggaariinis galmaa’uu danda’aniiru. 
Akka fakkeenyaatti rakkoo guddaa godina Baalee aanaa Gurraa Dhaamoleefi Naannoo Somaalee godina Liiban waliin rakkoo yeroo dheeraaf ture hiikuun araaraan goolabamee jira.
Ilaalchaafi gocha finxaalessummaatiin walqabatuun gareen finxaaleyyii amantaafi sabummaa dahoo godhachuudhaan saba Amaaraafi Oromoo waggoottan hedduuf waliin jiraataa turaniifi jiraataa jiran gargar baasuuf yaalii bal’aa taasisaa turanii jiru. 
Rakkoolee gama kanaan jiran bu’uuraan hiikuun hariiroo naannolee lamaanii daran cimsuuf waltajjiin marii “Obbolummaa Sabdaneessummaa.
Daldalli siyaasaa farra ol-aantummaa seeraafi heera mootummaa keenyaati!
Qabeenya uumamaa itti fufiinsaan kunuunsuun, dinagdee magariisaa jijjiirama qilleensaa damdamatu ijaarra!
Misooma aadaa fi turiizimii Oromiyaaraawwii ji’oota ja’an darbanii.
Aadaa, seenaa, Afaaniifi Aartii Oromoo guddisuuf hojii hojjetamaa tureen ayyaanni Irreechaa Hora Finfinneefi Harsadee dabalatee malkaawwan adda addaatti karaa tasgabbii qabuufi duudhaa Oromoo ibsuu danda’uun kabajamee jira.
Ummanni Oromoo beekumsa xabboo ganamaa qabuun rakkoolee adda addaatiif furmaata kennuu akka aadeffatuuf sonaafi duudhaaleen aadaa dhalootarraa dhalootatti akka darbaniifi sirnoonniifi beekumsi dagataman deebi’anii akka dagaagan hirmaannaa hayyootaatiin qorannoowwan saddeet xumuramanii gara mana maxxansaatti ergamaniiru.
Ummata Oromoo duudhaasaa ganamaatti deebisuun galmoota waloo milkeessuuf qabaman keessaa haqa barbaaduu ummataa mirkaneessuuf Manneen Murtii Aadaa jalqabaa 6,056fi kan ol dabarfataa 299 hundaa’anii tajaajila kennuurratti kan argaman yommuu ta’u, ji’oottan jahan darban manneen murtii sadarkaa jalqabaa keessatti dhimmoonni 152,485 dhiyaatanii 117,202 (%76.9) furmaata yoo argatan; manneen murtii sadarkaa ol dabarfataatti ammoo dhimmoonni 8,399 dhiyaatanii 4,800 (%57.1) furmaata akka argatan taasisuun danda’ameera. 
Manneen murtii aadaa erga jalqabaniin booda hawaasni aadaafi duudhaasaa ganamaatti deebi’uu jalqabuun dhimmoonni mana murtii idileetti dhiyaatan hir’achuu, ragaa sobaa hambisuu, baasii ummataa xiqqeessuu, hariiroon hawaasa gidduu jiru cimaa dhufuufi hawaasni haqaafi dhugaasaa qeesaarraa osoo hin fagaatiin argachuu eegaluun dhimmoota akka bu’aa ijootti hubatamaa dhufanidha. 
Gama biraatiin sirna deggersa hawaasummaa waliif Buusaa Gonofaa ijaaruudhaan hojii hojjetamaa tureen namoota mil.4.8 (%107) miseensa taasisuun kan danda’ame yommuu ta’u; horataafi bulchiinsa fandii Buusaa Gonofaa cimsuuf waliigalaan sadarkaa naannoo hanga gandaatti qaamolee adda addaarraa maallaqa callaafi akaakuuun buusii miseensummaa dabalatee qar.bil.1.28 (%138) walitti qabuun danda’amera. 
Kana keessaas midhaan adda addaa kuntaala kuma 273.2 (%69) walitti qabamee nyaata barattootaaf akka oolu taasifameera.
Damee turiizimii utubaa dinagdee naannoo keenyaa cimaa taasisuuf hojii hojjetamaa jiruun; qabeenyaafi iddoowwan ga’umsa tuuristii misoomsuufi beeksisuun bu’aawwan abdachiisoo ta’an kan galmaa’aa jiran yommuu ta’u; ji’oottan jahan darban keessattis yaa’insa tuuristii biyya keessaa mil.7.2 (%90.1)fi kan biyya alaa kuma 62.5 (%83.3) irraa walduraaduubaan galii qar.bil.7.2 (%90) fi qar.mil.375 (%83.3) argamsiisuun danda’meera.
Nageenya Waaraafi Badhaadhina Waloo” jedhuun sadarkaa hoggansa olaanaa naannoolee lamaaniitti magaalota Baahirdaariifi Adaamaatti geggeeffamee jira. 
Rakkoolee mul’atan qindoomina qaamolee lamaanii karaa mirkaneesseen hiikuu, miidiyaalee dhimma garaagarummaa ummataa jallisanii hojjetan to’achuu, heeraafi seerri biyyaa akka kabajamu waloodhaan hojjechuu, namoota dhuunfaafi garee nageenya ummataa booressanirratti olaantummaa seeraa kabachiisuuf waliigalteerra gahamee kan jiruufi rakkoon uumame kunis yeroo gabaabaa keessatti fala argatee nageenyi waloo mirkanaa’aa kan deemu ta’a. 
Kun akkuma jirutti ta’ee hawaasa naannolee ollaa misoomaan walitti hidhuufi obbolummaa ummata gidduutti cimsuuf Manneen Barnootaa Ifa Boruu naannolee ollaa shan keessatti ijaaramee jiru tokkummaa obbolummaafi ijaarama biyyaa cimsuu keessatti hiika guddaa kan qabudha. 
Rakkoo nageenyaa akka biyyaatti mudatee ture araaraan xumuruuf sochiin taasifamaa jiruufi bu’aawwan argaman abdii kan namatti horudha. 
Mootummaan Naannoo Oromiyaas yeroo kamiyyuu caalaa nageenya amansiisaa mirkaneessuun ummanni naannichaa badhaadhina dhuunfaafi waloo akka mirkaneeffatuuf kutannoon qabu olaanaadha. 
Hundaa ol; harki mootummaa nageenyaaf diriiree jiru kan hindachaane ta’uun hubatamee milkaa’ina isaatiifis hundumti keenya bakka jirruutti gahee nurraa eegamu sadarkaa barbaadamuun akka baanu waamicha koon dabarsa.
Finxaalessummaan summii sab-daneessummaati; haa faccifnu!
Dargaggoonni ilaalcha misoomawaafi dimookiraatawaa qaban haaromsa keenyaaf murteessoodha!
Gara hojii daldalaatti seenuuf tarkaanfilee barbaachisan.
Daldala jalqabuun muuxannoowwan baay’ee nama gammachiisaniifi badhaasa qaban 
keessaa isa tokkodha. 
Garuu eessaa jalqabda?
Karaaleen daldala uumuuf itti dhiyaatan hedduun jiru, yaada barbaachisoo hedduu qaba.
Tilmaama adeemsa keessaa baasuufi carraa milkaa’ina kee fooyyessuuf gargaaruuf, qajeelfama keenya bal’aa akkaataa daldala itti jalqabdu hordofi. 
Tarkaanfii adeemsa tokkoon tokkoon, yaada daldalaa kee ibsuurraa kaasee hanga galmee, eegaluufi daldala kee guddisuutti deema.
Yeroo baay’ee ummatni waa’ee milkaa’ina halkan tokkoo kan dhaga’u miti sababnisaas mata duree guddaa waan ta’aniif. 
Haa ta’u malee, yeroo muraasaaf akkas salphaadha.
Waggoota abjuu gara qabatamaatti fiduufi ejjennoo guddaa dura hin argan. 
Sababa kanaaf imala daldalaa keerratti xiyyeeffachuu yaadadhu malee milkaa’ina kee kan nama biraatiin hin madaalin.
Abbootiin qabeenyaa daldalaa haaraan jalqabarratti kaka’umsa isaaniirraa soorachuu barbaadu garuu kaka’umsi sun yeroo hir’atu ni mufatu. 
Kanaafidha amala uumuufi barmaatilee yeroo kaka’umsi badu humna siif kennu hordofuun barbaachisaa kan ta’u.
Kaayyoo daldalaa kamiyyuu galmaan ga’uuf karaan hunda galmaan ga’uuf tarkaanfii fudhatamu hunda hordofuudha. 
Achiis, tarkaanfiiwwan sana wanta dursa taʼuu qabuun tartiibaan kaa’i.
Yaadni daldalaa keetii murteessaa ta’uu!
Gorsi daldalaa baay’eensaa waan jaallattu maallaqaan akka argattu sitti hima, garuu wantoota baay’ee barbaachisoo ta’an biroo lamarraa hafe: bu’aafi waan ati irratti dandeettii qabdu ta’uu qaba. 
Fakkeenyaaf, muuziqaa jaallachuu dandeessa, garuu yoo weellisaa ykn barreessaa sirbaa guddaa hin taane yaadni daldalaa kee hangam hojiirra ooluu danda’a? 
Tarii shaqaxoota hojjechuu ni jaallatta ta’a, magaalaa xiqqoo keessan keessatti mana shaqaxoota duraanuu sadii dhihoo qabdu keessatti banuun barbaadda ta’a-yeroo oomisha walfakkaatu kan manneen daldalaa dhiyoo jiran biroo uumtu gabaa kormee gochuun salphaa hin ta’u.
Daldalli kee maal akka of keessaa qabu yaada cimaa yoo hin qabne, gaaffilee armaan gadii of gaafadhu: 
Maal gochuu jaallatta? 
Maal gochuu jibbita hoo? 
Maal irratti dandeettii qabda? 
Wanti yeroo hunda hojjechuu barbaadde, garuu qabeenya dhabde maali?
Gaaffiiwwan kun gara yaada daldala keetii si geessuu danda’u. 
Yoo duraan yaada qabaatte, akka babal’isuuf si gargaaruu danda’u. 
Yaada kee erga qabaattee booda, itti ga’umsa qabaachuufi bu’aa qabaachuusaa madaali. 
Dorgomtootaafi gabaa ofii qorachuu!
Abbootiin qabeenyaa baay’een isaanii dorgommii kana beekuu caalaa yeroo oomisha isaanii irratti dabarsu. 
Yoomiyyuu maallaqa alaa argachuuf yoo iyyatte, liqeessaan ykn michuu ta’uu danda’u beekuu barbaada: maaltu si (ykn yaada daldalaa kee) adda si godha? 
Xiinxalli gabaa oomishni ykn tajaajilli kee naannoo keessanitti akka guutame yoo agarsiise, mala adda ta’e yaaduu akka dandeessu ilaali.
Fakkeenyaaf, mana qulqulleessuu fudhadhu tajaajila qulqullina waliigalaa caalaa, mana bineensota manaa qabanirratti adda ta’uu dandeessa ykn qulqullina garaajiirratti xiyyeeffachuu dandeessa.
Dorgommii kamiyyuu sadarkaan jalqabaa qorannoo waan daldaluu feetu yoo ta’u, kunis xummura kee daataa darberratti hundaa’uu caalaa kallattiin maamiltoota ta’uu danda’an irraa daataa argachuu kan ofkeessaa qabuudha. 
Fayyadamtoonni maal akka barbaadan baruuf gaaffilee, qorannoofi af-gaaffii fayyadamuu dandeessa.
Hiriyootaafi maatii qorachuun gabaa xiyyeeffannoo kee yoo ta’e malee hin gorfamu. 
Namoonni waan tokko bitadha jedhaniifi namoonni waan tokko bitatan baay’ee adda. 
Wanti dhumaa ati barbaaddu waan isaan jedhan keessatti baay’ee istookii fudhachuu, oomisha uumuufi yeroo gurguruuf yaaltu tartiiba gochuudha sababiin isaas namoonni ni bita jedhan hundinuu oomishni sun waan isaan hin taaneef waan hin taaneef ‘ qabatamaan bitachu.
Yeroo qorannoo sadarkaa lammaffaa hojjettu odeeffannoo walitti qabuuf maddoota odeeffannoo jiran kan akka ragaa lakkoofsa ummataa fayyadami. 
Daataan amma jiru haala fedhiisaaniif mijatu qoratamee, qindaa’eefi xiinxalamuu danda’uudha. 
Karoora daldalaa uumuu(baasuu)!
Karoorri daldalaa sanada daayinamikii ta’eefi akka karoora hojii daldalaa haaraa hundeessuuf tajaajiluudha. 
Kun invastaroota ta’uu danda’an, dhaabbileen faayinaansiifi hoggansi dhaabbatichaa akka hubataniif salphaa taasisa. 
Ofiin maallaqaan gargaaruu yoo yaaddellee, karoorri daldalaa yaada kee ibsiteefi rakkoolee mudachuu danda’an adda baasuuf si gargaaruu danda’a.
Cuunfaa hojii raawwachiiftuu: Cuunfaan hojii raawwachiiftuu karoora daldalaa keessatti wanti jalqabaa ta’uu qaba, garuu isa dhumaa barreeffamuu qaba.
Hojii daldalaa haaraa yaadame kan ibsu yoo ta’u, galmootaafi malawwan galmaan ga’uu danda’an kan ibsudha.
Kutaan karoora daldalaa kun dhaabbatni tokko dorgomtootasaa waliin hangam akka ejjennoo gaarii qabu xiinxala. 
Xiinxalli gabaa, xiinxala qoqqoodinsa, guddina gabaa, saffisa guddinaa, adeemsaafi madaallii naannoo dorgommii ofkeessatti qabachuu qaba.
Tooftaa ba’uu baafachuu: Tarsiimoon ba’uu daldala maallaqa barbaadu kamiifuu barbaachisaa dha. 
Sababiinsaas yoo soorama ba’uuf ykn pirojeektoota birootti ce’uuf murteessite akkamitti dhaabbaticha akka gurgurtu ykn abbummaa akka dabarsitu waan ibsudha. 
Tarsiimoon ba’uu yeroo yeroon gurgurtaa ga’u daldala keessan keessaa gatii guddaa akka argattan isin dandeessisa.
Daldala keessaa ba’uuf filannoowwan adda addaa muraasni kan jiran yoo ta’u, filannoo hundarra gaariin siif ta’u kaayyoofi haala keerratti hundaa’a.
Moodeela biizinasii iskeelii danda’u qopheessuu: 
Akkuma daldalli xixiqqaa kee guddachaa deemuun, baasii dabalataa osoo hin baasin maamiltoota dabalataa keessummeessuu akka dandeessuuf moodeela daldalaa guddachuu danda’u qabaachuun barbaachisaadha. 
Moodeelli daldalaa guddachuu danda’u baasii guddaa osoo hin dabalamin maamiltoota hedduu tajaajiluuf salphaatti fakkeefamuu kan danda’uudha.
Yeroo daldala xixiqqaa jalqabnu wantoota barbaachisoo ta’an keessaa tokko gibiraaf karoora baasuu jalqabuudha. 
Gibirri walxaxaa ta’uu kan danda’u yoo ta’u, gibira galii, gibira ofiin hojjechuu, gibira gurgurtaafi gibira qabeenyaa dabalatee gosoota gibiraa adda addaa hedduu kan isin itti gaafatamu ta’uu danda’a.  
Caasaa daldalaa keessanii filadhaa!
Yeroo daldala kee caaseffattu, tokkoon tokkoon caasaa hanga gibira liqii qabdu, hojii guyyaa guyyaafi qabeenyi dhuunfaa kee balaadhaaf saaxilamuufi dhiisuusaa irratti dhiibbaa akkamii akka qabu ilaaluun barbaachisaa dha.
Caasaa daldalaa irratti murteessuu kee dura, gosti daldalaa tokkoon tokkoon isaa ilaalcha gibiraa adda addaa kan sarara gadii keerratti dhiibbaa uumuu danda’u waan qabuuf, haala kee ogeessa herregaa daldala xixiqqaafi tarii abbaa seeraa wajjin mari’adhu.
Daneessummaan miidhagina malee sodaa miti.
Barumsi naannoo hubannoo hawaasaa guddisuudhaaf shoora guddaa qaba!
Qabeenya Lafawwan miidhaman xuxxuqqaarraa bilisa gochuudhaan deebi’anii akka dandamataniifi oomishitummaansaanii akka dabalu gochuun ni danda’ama!
Dhiibbaawwan bosonoota keenyarra jiru hir’isuuf qoraaniifi ijaarsaaf filannoowwan jiran faayidaarra haa oolchinu!
Bulchiinsa gaarii mirkaneessuun dagaagina sirna dimookiraasiitiif bu’uura!
Inisheetiiviiwwan qonnaa haaraa hojiirra oolchuuf hojjetaa akka jiran qonnaan bultoonni himan.
Inisheetiiviiwwan qonnaa haaraa hojiirra oolchuun galii keenya guddisuuf hojjecha jirra jedhan qonnaan bultoonni Godina Qellem Wallaggaa Aanaa Sayyoo Aanichatti inisheetiiviin misooma bunaafi sanyii baala shaayii babal'isuurratti hojjetames hoggansa sadarkaa Godinaafi Aanaan dawwatameera.
Mootummaan Naannoo Oromiyaa waggoottan lamaan darban inisheetiivota garaagaraa bocuun fayyadamummaa qonnaan bultootaa guddisuuf hojjetaa jira.
Godina Qellem Wallaggaa Aanaa sayyoottis hojiiwwan qonnaa biroon cinaatti qonnaan bulaanoomisha galiisaa guddisuu danda'u lafasaarratti akka misoomsuuf hojiin dhiyeessii sanyii fooyya'aa bunaafi baala shaayii madaqsuu hojjetamaa jiru hoggansaafi qonnaan bultootaan daawwatameera.
haala qilleensaa godinichaaf kan mijatu waan ta’eef qonnaan bulaa biraan ga’uuf haaldureen xumuramuu ogeessi misooma bunaafi shaayii aanichaa Obbo Wandimmuu Tashoomee himaniiru.
Qonnaan bultoonni daawwannaa kanarratti argamanis sagantaa misooma qonna bahe hojirra olchuun galiisaanii guddisuuf hojjetaa jiraachuu himan.
Itti gaafatamaan Waajjira Qonnaafi qabeenya uumamaa Godina Qellem Wallaggaa Obbo Mul'ataa Waaqjiraa, oomishaafi oomishtummaa bunaarra argamu guddisuun dinagdee qonnaan bulaa fooyyessuuf hojiin kilaastaraan buna misoomsu hojjetamaa jiru bu'aqabessa jedhan.
Obbo Wandimmuu Tashoomee ogeessi hojiin sanyii baala shaayii madaqsuuf hojjetamaa ture Hojiin akka Aanaa Sayyootti hojjetame agarsiistuu dheebuu misoomaa waan ta'eef,milkaa’ina gama kanaan argame nageenya mirkaneessuu keessatti gaheesaa akka bahuuf ni hojjennas jedhan Itti gaafatamaan Waajjira Paartii Badhaadhinaa Damee Godina Qellem Wallaggaa Obbo Badhaasaa Dhaabaa.
Bulchaan Godina Qellem Wallaggaa Obbo Gammachuu Gurmeessaa inisheetiivota mootummaan akka biyyaatti labsee qabatee hojjetaa jiru keessaa tokko kan ta'e hojiin baala shaayii madaqsuu, babal'isuu fi qonnaan bulaa biraan gahuu bira darbee, Godinichatti al-ergiifillee hojjetamaa kan jiru ta'uu himaniiru.
Yaadni haaraan hojii haaraa fida.
Dargaggoo Hawaas Fantaallee aanaa Fantaallee ganda Ilaalaa jiraata.
Obboleessasaa waliin ta'uun qonnaa jallisiirraa fayyadamaa jira. 
Hojii kanaanis lafa qaban sirnaan itti fayyadamuun jallisiin paappayaa, qullubbii diimaa, abukaadoo, maangoo, loomii, burtukaanaafi qeexoo (Qaaraa)fa'a oomishaa jiru.
Dargaggoo Hawaas akkaataa hojii kana itti jalqaban wayita ibsu," Qonnuma maatiin keenya duraan irraa qotataa turerraa jalqabnee; xaafii, boloqqeefi midhaan nyaataa kan akka Boqqolloo maatin keenya waqtii gannaa qotatu ol guddifnee jalqabne jedha. 
mijaa’aa hin turre. 
Haata’u malee, yoo itti yaadan falli hin dhabamu akkuma jedhan cichineetuma bishaan qal’oo tokko fidanne. 
Saniin qullubbii diimaa qonnee yeroo duraatiif, itti aansuun sanyii qullubbii qonnee bishaanis amma sanirraa xiqqoo bal’isne jedha-Hawaas wayita haala ittiin kaayyeffatanii eegalan ibsu.
keenyaa bishaan finne sanitti harki baay'achuun bishaan yeroo bonaa waktii lagni hir'atu hanqinni bishaanii nu mudachuun bal'inaan ni jira. 
Akkasumas bishaan hanguma jiru sanuu sirnaan itti fayyadamuu dhabuun maxxanaan hawaasa waliin jiru kun bishaan qisaasuun baay'ee nu rakkisaa jiras jedha.
Kaayyoon keenya inni guddaan dura bishaan argachuu ture.
Gaafa bishaan argachaa dhufnu lafa duraan maatiin bitaa mirgaan walitti irkisee qabnu walitti futtisuu ture san teenyee erga mari’anneen booda lafuma maatii sana faduu jalqabne, looderii finnee muka irraa kaafne.
Itti aansuun qonnaa kana haala kamiin bishaan itti arganna waan jedhu yaaduu jalqabne.
Hanga bishaan lafa jalaa baasuutti yaadaa turre. 
Sunis humna guddaa waan gaafatuuf, yaada keenya gara bishaan jallisii kaanaalii guddaa Boosat Fantaalleerraa diriirfatuutti fuulleffanne Jedha Hawaas Fantaallee.
Marsaa 3ffaa kuduraaleefi muduraa adda addaa akkasumas ashaakiltii dhaabbataa hojjechuuf karoorfatanii Aabaabii, Timaatimii, xaafi bal'inaan oomishuu itti dabaluun oomishuu akka jalqaban dubbata. 
Marsaa 4ffaatti paappayaa, Abukaadoo, Burtukaana, Maangoofi Loomii dhaabuu jalqabne. Waan amma asii olitti tarreesse keessaa Paappayaan gahee gurguruu eegallee jirra. 
Kuun barri itti gahu waggaa 3 as waan hin tahiiniif geessisuuf hojjetutti jirra jedha Hawaas.
Dabalataanis, lafti amma irratti hojjetaa jirru kun oomishawwan asii olitti xuqaman hunda haala gahaa taheen nuuf hin fuutu. 
Akka fakkeenya tokkootti kan ilaalamu yoo ta’e malee waan bal'aa gabaaf dorgomaa tahe dhiheessuuf lafti
qonnaa hedduu nutti dhiphatte jedha dargaggoon kun.
Sababnisaa naannon lafti teenya itti argamtu karoora Intarpiraayizii Bishaanii Oromiyaa kan kaanaaliin guddaan Boosat Fantaallee misoomsuuf qabate keessa hin turre waan ta’eef saayitii gamanaa kan amma karaa lafti keenya itti argamtu kun, haalli bishaan gamana fidulleen.
Hojii keenya keessatti bishaan naannoo kana waan finneef qonnaa qullubbiin karaa maxxanaatiin qotuuf hawaasni naannoo ollaa Gara fuula duraatti mul'ata kuduraafi muduraa akkasumas midhaan nyaataa gahaa karaa hammayyaa’een,
qonnaa tekinooloojii ammayyaatiin
deggerameen oomisha gahaa qulqullina qabu gabaa biyya keessaafi biyya alaatiif dhiheessuu bu’aa barbaadamu irraa argachuufi hawaasa keenyaafis fakkeenya gaarii ta’uu qabna jedha Hawaas Fantaallee.
Gabaan walqabatee haalli oomisha amma gahee gurguraa jiran baay'ee gaarii akka ta'eefi hojii kanaanis namoota hedduuf carraa hojii uumanii akka jiranis ibsa kennamerraa hubachuun danda’ameera.
Waamichi nagaafi araaraa.
Harka keessan saamunaafi bishaaniin yeroo yeroodhaan sirriitti dhiqadhaa!
Orkaa- bineensa ilmaanshee kunuunsuuf umrii guutuu aarsaa kafaltu.
Orkas sanyii bineensa Weelsi ilkaan qabaniifi bifa burree qaban garba guddaa kan akka Paasifik keessa jiraatu.
Bineensi kun adamoon waan jiraataniif 'killers whales' jedhamanii beekamu.
Qorannoon sanyii bineensa weelsi kanarratti gaggeeffame akka agarsiisutti, haadholiin isaanii ilmaan ofii kunuunsuuf umrii guutuu aarsaa kanfalu.
Bineensi dhaltuun kun ilmoo isaa kormaa kunuunsuuf jecha ilmaan biraallee otoo hin dhaliin yeroo heddu hafa.
Annisaan weelsi dhaltuun ilmaan ishee kormaa kunuunsuuf baastu guddaa waan ta’eef akka ilmoo biraa dhaltee hin guddisne ishee taasisa.
Pirofeesarri Yunvarsiitii Eksiter Darrin Kirooft haadholiin isaanii soorataafi anniisaa isaaniillee ilmoof laatu,jedhan.
Orkaas umriisaanii guutuu maatii isaaniirraa hin fagaatan.
Haa ta’u malee, ilmaan Orkaas dhaltuun umrii ga’eessummaatti maatii isaaniirraa adda bahu.
Warri kormaan garuu haadha isaaniirratti hirkatu. 
Yoo haati wanta nyaatamu adamsite qabdellee irraa qooddatu.
Pirofeesar Kirooft, haala jireenya bineensa kanaa hariiroo maatii walxaxaafi hawaasummaa bineensotaa kanaarratti hubannoo haaraa kan uumudha, jedhan.
Qorannoon waggoota kudhan fudhate kun barruu ‘Current Biology’ jedhamurratti maxxafame.
Qorannoon kun qaama ergama jireenya maatii weelsi, kanneen adamoon jiraatan adda baasuuf gaggeeffamuuti.
Qorannoon kun akka gaggeeffamu kan taasise Giddugaleessa Qorannoo Weelsi kan sadarkaa idil addunyaa(CWR) jedhamu. 
Jaarmiyaan kun haala jireenya weelsi kanneen adamoon jiraatanii ganna 40’n darban hordofaa ture.
Bara 1976 irraa kaasee giddugaleessi qorannoo kun sanyii weelsi kanneen adamoon jiraatan tokko tokkoon lakkaa’e ragaa kennaa ture. 
Ragaan giddugaleessi qo’annoo kun kennu sanyiin bineensa kanaa dhabamuurraa hambiseera.
Qorannoo amma gaggeeffame kanarratti ammoo saayintistoonni bara 1982-2021 giddutti haala jireenya weelsii dhaltuu 40 qorataa turuusaanii Odiitii Seentiraal irraa odeeffanne.
maaskii fuulasaanii haguugu wal fakkaataa ta’een akka dhihaatan taasifamu.
Yeroo baayyee dhaabbanni hojjetoota qacarachuuf barbaadu tokko firummaa, matta’aa bifaa fi waantota adda addaarratti hundaa’uun qacarrii raawwatu. 
Dhaabbileen tokko tokko beekumsa sammuu ykn cimina keessaa osoo hin taane bifa alaa mul’aturratti hundaa’uun hawwattummaa dhaabbatasaanii dabaluuf jecha wayita kana raawwatanitu jira.
Ta’us ulaagaan filannoo kuni namoota dandeettii osoo qabanii bifa hin tolletti carraa cufuun alatti dhaabbileenillee nama gahumsa hin qabne akka hin arganne isaan taasisa.
Biyya Chaayinaatti rakkoowwan olitti eeraman kanaaf wanti furmaata jedhame tokko tibbana dhagaa’ameera.
Dhimmichis namoonni qacarriif dhihaatan wayita af gaaaffiitti dhihaatanitti maaskii fuulasaanii haguugu wal fakkaataa ta’een akka dhihaatan taasifamu.
Kanaanis loogii hambisuun cinaatti namoota nama duratti dhihaachuuf ija jabina hin qabneefi qaana’anillee ofitti amanamummaasanii ni dabalas jedhameera furmaanni dhihaate kuni.
Akka biyya keenyaattis ta’e addunyaatti dhaabbileen hojjetoota qacaran bifarratti hundaa’uun kan qacaran yoo ta’u, jaallatanis ta’e osoo hin jaallatiin dhiibbaa jala seenuun filannoosaanii bifarratti hundaa’uun calallii taasisuuf akka dirqaman ni amanama.
Tibbana Chaayinaa kutaa bulchiinsaa Cheengiduutti kan argamu dhaabbanni Loojiistiikii tokko namoonni bifa bareedaa qaban warra kaanirraan dhiibbaa akka hin qaqqabsiisfneefi loogiin akka hin uumamneef jecha dorgomtoonni hundi maaskii fuula haguugu wal fakkaatuun akka dhihaatan taasiseera.
Dorgomtoonni qacaramuuf dhihaatan hundis maaskii fuulaa wal fakkaataa keewwachuun wayita af gaaffiif dhihaatan viidiyoon agarsiisu miidiyaalee hawaasaarratti qoodamuun qalbii namoota hedduu booji’uu danda’eera.
Gochii dhaabbatichaa kunis dhaabbilee birootiif akka fakkeenyummaatti qoodamuun muuxannoosaa kana akka hordofaniif waamichi kan taasifame yoo ta’u, barmaati kanaan duraa bifa ilaaluun qacarriin taasifamaa tures itti fufuu akka hin qabne kuni ergaa jabaa dabarsa jedha  odeessi Odiitii Seentiraal.
dhihaatan wayita af gaaaffiitti dhihaatanitti
Milkaa’inni gama misooma dinagdeetiin galmaa’e bulchiinsa gaarii mirkaneessuutiinis ni dabalama!
Liiver Puul salphaan harka kennachuun maaliif?
Waltajjii dorgommiiwwan Awurooppaarratti cimina qabuun kan beekamu gareen Kilooppi Liiver Puul bara kana haala hin eegamneen dirreesaarratti goolii hedduu keessummeessuun dorgommichaan ala ta’uuf daqiiqaa sagaltama qofatu hafaaf.
Miirri injifannoo taphattoota kilabichaafi deggartoota bira tures bara kana qorruun salphaatti harka kennachuun mul’achaa jiru kuni maalirraa ka’e? 
leenjisaan kilabichaa Jergen Kilooppi bara darbe Maadiriidiin injifatamanii waancaa erga dhabaniin booda turtii BT Sport waliin taasisaniin bara itti aanu Istaanbulirratti walargina jechuun miira gabbiin Shaampiyoonaa akka ta’an ofitti amanamummaa guutuun dubbatanii turan. 
Qabxiin galmeessaa jiran garuu kanaan fallaadha.
Liigii biyya keessaanis kilabichi taphattoota ciccimoon of haaressee dhihaatus gahumsa agarsiisaa jiruun kilabiin sodaatamaa tureefi hamma guyyaa xumuraatti shaampiyoonummaaf morkachaa ture, bara kana garuu qabxii gadi aanaa walitti qabateen dorgommiiwwan hedduun ala ta’aa jira.
Tapha Shaampiyoonsi Liigii Awurooppaa eegamaa tureen Liiver Puul haaloosaa bara darbee dirreesaarratti bahachuun Maadiriidiin ni injifata jedhamee eegamus faallaasaa gareen Anchelootii olaantummaan taphicha xumuruun imala gara fuulduraaf daandii mijeeffateera.
Maadiriid gara Ingilizitti imaluun dirree Liiver Puul sagalee deggartootaa walirraa hin cinneefi garee faallaaf sodaachisaa ta’etti imaluun injifannoo kan gonfate.
Kilaboonni kunneen bara darbe dorgommichaan tapha xumuraan walitti dhufuun Maadiriid injifachuun shaampiyoonaa ta’uunsaa ni yaadatama. 
Bara 2019/20s xumuratti walitti dhufuun Maadiriid yeroo sanas injifateera.
Kilaboonni lamaan liigii biyya keessaan jalqabbiinsaanii akka kanaan duraa gahumsa olaanaarratti argamuu dhabuunsaanii bara kana falmiin taasisan gadi aanaa ta’a jedhamee eegamus Riyaal Maadiriid fooyya’insa gaariirratti argamuun Baarseloonaatti aanuun sadarkaa 2ffaarratti argama. 
Liiver Puul garuu sadarkaa 10ffaarra jira.
Haa ta’u malee taphoota Piriimiyeer Liigii lamaan darban taasise Evertaniifi Niwukastiliin injifachuun kaka’umsa gaariirratti argama ture. Tapha kanarrattis daqiiqaawwan jalqabaa 20 irratti gahumsa agarsiisaniin goolii lama lakkoofsisuun waan injifatu fakkaatus boodarra garuu gahumsa sanaan itti fufuu dadhabuun gooliiwwan shan keessummeessuun dirreefi deggertootasaanii fuulduratti garaagarummaa goolii hedduun injifatamaniiru.
Deggarsaafi kaka’umsi deggartootaa garee faallaafi rakkisaafi sodaachisaanis gahumsa tapahattoonni Liiver Puul dirree keessatti agarsiisaniin qorruun dirrechi gara callisaatti geeddaramuun sagaleen dhagaa’amaa ture kan deeggartoota muraasa Ispeenii dhufaniifi waca taphattootaa dirree keessaa ture. 
Kunimmoo deggartoonni kilabicharraa abdii kutachuusaanii agarsiisa. 
Waggaa lama dura kilabichi Baarseloonaa waliin tapha jalqabaa taasise 3 fi 0n injifatamus tapha deebii dirreesaarratti taasise 4 fi 0n injifachuun xumuraaf darbuun shaampiyoonaa ta’eera.
Inni miilanaa garuu akka sana ta’uuf carraan jiru baayyee dhiphaadha. 
Sababnisaa dirreesaarratti garaagarummaa goolii sadiin kilaba cimaa muuxannoo olaanaa qabuun injifatamuufi gahumsi kilabichaa gadi bu’aa ta’uu deggartoonni akka abdii irraa muratan taasiseera.
Tapha kana deebi’ee irra aanee gara marsaa itti aanuutti darbuuf garaagarummaa goolii 4n injifachuu isa barbaachisa, kunimmoo haala amma kilabichi irra jiruufi gahumsa taphattoonni Riyaal Maadiriid irra jiraniin kan yaadamu miti.
Deggartoonni Liiver Puul tapha xumuraa Shaampiyoonsi Liigii bara darbee Faransaay Paarsitti taasifamerratti jeequmsa kaasuun dirree akka hin seenne dhorkamuun kilabasaanii deeggaruuf Ingilizii imaluun achi gahan foddaa TVn ilaaluuf dirqamanii turan tapha dheengaddaa kanarratti ijaa ba’umsaaf qophaa’aa turan, taphattootnnis carraa argame kanatti dhimma bahuun injifachuuf haalaan eeggataa turan.
Faaruun Shaampiyoonsi Liigii gurra nama duuchu, baanerii UEFA, miirriifi deggarsi olaanaan deggartootaafi miirri injifannoo taphattoota bira ture kan itti fufuu danda’e hanga daqiiqaa digdamaatti qofa ture. 
Anfiild Roodis haala hin baratamneen deggartoota garee isaaniirraa abdii kutataniin guutamuun dursitee harka kennachuu mul’ifteetti. 
Kilabnisaanii jaallatan bara dhufu hirmaannaa Awurooppaa argachuunsaa waan dhumate ta’uus amananii waan fudhatan fakkaatu.
Daarwin Nuuneziifi Mohaammad Saalaan goolii Liiver Puul lamaan wayita lakkoofsisan, Vinishiyes Juuniyeeriifi Kaarim Beenzemaan goolii lama lama wayita lakkoofsisan taphataan sarara ittisaa Eder Miiliitaawoon tokko lakkoofsisuun goolii Maadiriid shanan sadiitti qooddataniiru. 
Qabxii galmaa’e kanaanis Riyaal Maadiriid yeroo jalqabaaf Anfiildi irratti kilaba goolii shan lakkoofsise taheera.
Shaampiyoonsi Liigii yeroo hedduu injifachuun olaantummaa kan qabu Riyaal Maadiriid liigii biyya keessaan Baarseloonaan caalamus Shaampiyoonsi Liigiin garuu ammas ciminasaa agarsiisuun tilmaama shaampiyoonummaa duraa argachuu danada’eera. Yeroo 14ffaafis injifachuuf daandiisaa mijeeffachaa jira.
Liiverpuul bara kana dorgommii waancaa Piriimiyeer Liigii ala ta’eera. 
Hirmaannaa Shaampiyoonsi Liigiif morkiitti kan jiru kilabichi bara darbe hanga guyyaa xumuraatti carraa waancaa afur injifachuu qaba ture. 
Bara kana garuu Waancaan Piriimiyeer Liigiis ta’e Istaanbuuliin alaalatti ilaalanii hawwuun ala carraa injifachuu waan qaban miti.
Haala amma itti jiruun Liiverpuul dorgommii Shaampiyoonsi Liigii marsaa itti aanuun ala ta’uunsaa waan mirkanaa’e fakkaata. 
Bara dhufus waltajjii Awurooppaarratti hirmaachuuf carraan qabullee gaaffii jala jira.
Ummata Booranaafi beeladasaa baraaruuf deggarsi taasifamu itti fufeera.
Sababiiwwan ayyaana injifannoo Adwaa olkaafnee kabajnuuf injifannichi kan hunda keenyaa waan ta’eefi.
Ministirri Muummee FDRI Doctor Abiyyi Ahimad sababiiwwan Ayyaana Injifannoo Adwaa olkaafnee akka kabajnu nugodhan hedduun jiraatanis sababiin inni guddaan injifannichi kan hunda keenyaa ta’uusaati jechuun dubbatan. 
Ministirri Muummee Doctor Abiyyi Ahimad kana kan dubbatan guyyaa injifannoo Adwaa 127ffaa sababeeffachuun ergaa baga ittiin isin gahee uummata Itoophiyaaf dabarsaniin.
Guutummaan ergaa isaan dabarsaniis akka itti aanutti dhiyaateera.
Naannawaa Itoophiyaa kamiyyuu yoo deemne bakki dureewwan injifannoo Adwaarratti hin hirmaanne itti argamu hin jiru. 
Hundumtuu akka humnaafi dandeettiisaatti dhiigaafi dafqasaa dhangalaaseera; lafeefi foonsaa itti dhabeera; beekumsaafi dandeettiisaa gumaacheera. 
Akaakayyuufi akaakileewwan keenya aarsaa sana hunda kan kanfalan tokkummaa daangaa biyyaaf, kabaja Itoophiyummaafi birmadummaa biyyaafidha. 
Eenyummaa har’a ittiin boonnu, bilisummaa ittiin burraaqnu, biyya keessa oolle bullu kan arganne aarsaa isaaniitiinidha.
Adwaan aasxaa hunda keenyaati kan jennus kanaafidha.
Adwaan kennaa qaalii hunda keenyaan dhugoomeefi hunda keenyaaf kenname waan ta’eef akka faaya gati-jabeessaatti ija mararsiifannaatiin ilaalla. 
Wantoota hedduudhaan hidhata dhabuu dandeenya ; Adwaan wadaroo ta’ee walitti nuhidha. 
Dhimma hedduudhaan walfakkaachuu dhabuu dandeenya; Adwaan halluufi bocaa kennee walnufakkeessa. 
Wantoota hedduudhaan waliigaluu dhabuu dandeenya; “Injifannoon Adwaa” abbootii keenya duraanii waliigalchee oobdii tokkotti qabsoofsise akka waliigallu nutaasisa.
Humnoonni har’a Ummata Booranaafi beeladasaa sababa hongee uumamaan miidhaan irra gahe baraaruuf deggarsi dhaabbilee mootummaafi dhuunfaa, namoota dhuunfaafi qaamolee hawaasaa garaa garaa irraa taasifamaa jiru itti fufee jira.
Haaluma kanaan Bulchiinsi Magaalaa Finfinnee lammiilee Godina Booranaaf deeggarsa garagaraa qarshii miiliyoona 200 fi miiliyoona 55 ol gumaache Kantibaan Magaalattii Aadde Adaanech Abeebee, deeggarsa kana Pirezidaantii Itti Aanaa Mootummaa Naannoo Oromiyaa Obbo Awwaluu Abdiitti dabarsanii kennaniiru.
Kantiibaan Bulchiinsa Magaalaa Finfinnee Aadde Adaanech Abeebee ummanni Booranaa kan qaburraa kan hin qabneef kennuun beekamu har’a rakkoof saaxilamee jira, kanaaf 
nutis kan qabnurraa deeggaruu qabna jechuun sochii eegalleen hawaasni magaalaa keenyaa yeroo gabaabaa keessatti waan qaburraa gumaachuun duudhaa Itoophiyummaa yeroo rakkoo walii dirmachuufi waliin jirra jechuu qabatamaan mul’isuu eeranii, hojii mootummaan naannoo Oromiyaa rakkoo kana bu’uurarraa hiikuuf hojjechaa jirus bulchiinsi magaalichaa nitumsa jedhaniiru.
Ergamni magaalaa Shaggar inni guddaan Finfinnee tiksuufi ummata Oromoo dinagdee, hawaasummaafi siyaasaan utubuudha.
Carraa hojii ogummaan deggerame babal’isuuf hojjetamaa jira jedhame
Magaalaan Shaggar Guraandhala 19 bara 2015 ifatti hundeeffamnisaa labsamuun hojii eegale.
Galaanaa Kumarraatiin Ergamni magaalaa Shaggar inni guddaan Finfinnee tiksuufi ummata Oromoo dinagdee, hawwaasummaafi siyaasaan utubuudha jedhan Pirezidaantiin Mootummaa Naannoo Oromiyaa Obbo Shimallis Abdiisaa.
Magaalaan Shaggar magaalaa seenaqabeessaa, guddina dinagdeefi hawaasummaa, ammayyoomuu, tajaajila fooyya’aa kennuu, bakka jireenya hawaasaaf mijataafi hawataa ta’e uumuun sadarkaa Afriikaatti fakkeenya ta’a jedhamee hundaa’edha-jedhan Pirezidaanti Shimallis. 
Magaalaan kun bakka Pirezidaantiin Mootummaa Naannoo Oromiyaa Obbo Shimallis Abdiisaa, Pirezidaantotni Oromiyaa duraanii, hoggantoonni  mootummaa olaanoon naannoofi federaalaa, hayyoonniifi bakka bu’oonni kutaalee hawaasaa garaagaraa argamanitti
Guraandhala 19 bara 2015 mooraa Bulchiinsa magaalichaatti sagantaan hundeeffamuufi magaalicha ifatti hojii jalqabe.
Mootummaa Naannoo Oromiyaatti carraa hojii ogummaan deggerame babal’isuuf hojjetamaa jiraachuu Biiroon Carraa Hojii Uumuufi Ogummaa Oromiyaa ibse.
Hogganaan Biirichaa Obbo Maatiwoos Sabbooqaa ibsa tibbana kennaniin akka jedhanitti rakkoo gama hojii dhabdummaan jiru bu’uuraa furuuf carraa hojii ogummaan irratti xiyyeeffate babal’isuun carraa hojii itti fufinsa qabuufi bu’a qabeessa uumuuf hojjetamaa jira.
Biirichi hojii kana milkeessuuf Koollejjoota Barnoota Leenjii, Teekiniikaafi Ogummaa (BLTO) dhuunfaa Oromiyaa keessa jiran waliin.
Ergamni magaalaa Shaggar jalqabsiisuu geggeeffameera.
Pirezidaanti Shimallis sagantaa kanarratti argamuun haasaa taasisaniin, ummanni Oromoo aarsaa hedduu keessa darbee as ga’e, sirnoonni darban hacuuccaafi rakkoo hagana hin jedhamne irraan ga’aa turaniiru jedhan. 
Aadaafi duudhaasaas akka dhabu taasifameera, ta’us garuu, ummanni kun ummata cimaafi obsa qabu waan ta’eef rakkoolee isarra ga’an kamiifuu osoo hin jilbeeffatiin irratti qabsaa’aafi ilmaansaa itti guddisaa boqonnaa qabsoo biroorraa gara boqonnaa birootti darbuun amma injifannoo guddaa argateera jedhan.
Qabsaa’oonni kaleessa ummanni Oromoo mootummaa, alaabaafi ijaaramsa tokko akka qabaatuuf mootummaan Naannoo Oromiyaa akka hundaa’u gochuu dabalatee aarsaa guddaa kaffalaniiru jedhan. Hundeeffamni magaalaa Shaggaris bu’aa qabsoo ummata Oromoo ta’uu dubbataniiru. 
Seenaa qabsoo ummata Oromoo keessatti seenaa guddaafi boqonnaa haaraa tokkodhas jedhaniiru.
Magaalaan Shaggar ergamnisaa guddaan Finfinnee tiksuufi eeguu akkasumas ummata Oromoo dinagdee, hawaasummaafi siyaasaan utbuudha jedhan Presidaantiin Shimallis. 
Ergamasaa kana akka milkeessuufis Mootummaan naannoo Oromiyaa xiyyeeffannoo kennuun bajata ramaduu, hoggansa kanaaf barbaachisu ramaduun kallattii addaan hojjehaa jiraachuus himaniiru.
Hundeeffamuun magaalaa Shaggar fira kan gammachiise yammuu ta’u, warra gadaantummaa ummata Oromoo hawwan ammoo gaddisiiseera jedhan. 
Ummanni Oromoo dhugaa qaba, kan namaa barbaada osoo hin taane kansaarratti abbaa ta’uun fedhiifi faayidaasaa milkeeffachuuf ummata naamusa cimaan qabsaa’u akka ta’e dubbatan.
Sadarkaa Pirezidaantii Itti Aaanaatti Kantiibaan Magaalaa Shaggar Doctor Tashoomaa Addunyaa saganticharratti haasaa taasisaniin magaalaan Shaggar magaalota 5 duraan turaniifi magaalaa Aanaa 1 dura ture qabatee kutaalee magaalaa 12fi aanaalee 36n hundaa’uu himaniiru.
Kaayyoowwan gurguddoon magaalichi hundaa’eefis wabii nyaataa mirkaneessuu, carraa hojii bal’aa investimantii bu’uureeffate uumuu, dagaagina ogummaa baballisuu, guddina intarpiriinarshiippii cimsuu, tajaajila magaalaa fooyyessuu, itti fayyadama tekinooloojii babal’isuu, itti fayyadama qabeenyaa guddisuu, magaalaa dinagdeedhaan sadarkaa gaanfa Afriikaatti cimaa ta’e uumuudha jedhaniiru.
Akka Doctor Tashoomaan jedhanitti bulchiisa lafaa ammayyeessuun bu’a qabeessummaasaa guddisuu, kenninsa tajaajila magaalaa fooyyessuu, wabii nyaataa mirkaneessuu, bu’uuraalee misoomaa dhiyeessuu, dagaagina ogummaa cimsuu, misooma hawaasummaa cimsuufi magaalicha dijiitaalessuun ammoo hojiilee bulchiinsi Magaalichaa yeroo gabaabaa keesssatti xiyyeeffannaan irratti hojjetamanidha. 
Tarkaanfiin olaantummaa seeraa kabachiisuufi ijaarsa seeraan alaarratti fudhatamuu jalqabes cimee itti fufa jedhan. 
Ijaarsa seeraan alaarratti tarkaanfii fudhachuun cinaattis rakkoo mana jireenyaa ummanni magaalaa qabu hiikuufis sagantaa gurguddaan qophaa’uus dubbataniiru. 
Sagantaa eebbifamee hojii jalqabuu Magaalaa Shaggarirratti argamuun ergaa kan dabarsan Pirezidaantiin Mootummaa Naannoo Oromiyaa duraanii Obbo Abbaa Duulaa Gammadaan haasaa taasisaniin qonnaan bulaan bulaan Oromoo naannoo Finfiinnee marsee osoo jiruu carraa bu’uuraalee misoomaa, fayyaafi barnootaan dhabuun hiyyummaa gadaanaa keessa ture jedhan. 
Lafarraa buqqa’uunis biyyaa bade hiyyummaa hamaa keessa ture jedhan. 
Magaalaan Shaggar hundaa’uunsaa rakkoo kana furuu keessatti gahee olaanaa qabaata kan jedhan Obbo Abbaa Duulaan ajandaan durii cufamee waan haaraa keessa galleee waan jirruuf tokko ta’uun carraa mootummaan banetti fayyadamnee waliin hojjennee biyya gaarii qabaachuuf hojjechuu qabna jechuun dhaamaniiru. 
Maashina albuuda daaku.
Albuuda misoomsuun ummatni akka irraa fayyadamuuf hojjetamaa jiraachuun ibsame.
Albuuda misoomsuun ummatni irraa akka fayyadamamuuf hojjetaa Abbaan Taayitaa Misooma Albuuda Oromiyaa beeksise.
Hooggantootni Abbaa Taayitaa Oromiyaafi Ogeessootni Ministeera Albuudaa Godina Gujiitti waldaaleefi kampaanota oomisha sookoorratti bobba’an daawwateera.
Mootummaan jijjiramaa baroota dheeraaf dinagdeen biyya keenya damee tokko jalatti qabamee qaamni muraasni irraa fayyadamaa ture dinagdee damdaneessa bocuun akkaataa ummanni bal’aanirraa fayyadamuu danda’uuf xiyyeeffannoo addaa damee albuudaaf kennee hojjetaa jiraachuu Daayirikreerrii Abbaa Taayitaa Misooma Albuuda Oromiyaa Obboo Tasfaayee Magarsaa daawwannicharratti haasawaa taasisaniin ibsaniiru.
Naannoon keenya albuuda oomishuun al-ergii biyyaa dabaluufi galii naannoo guddisuu akkasumas albuuda galtee industuriif oolchuun sharafa alaa hambisuuf hojjetaa jirti kan jedhan Obbo Tasfaayeenn dabalataan immoo carraa hojii uumuun namni keenya akkaata ijaaramee qabeenya horatuufi jireenyasaa fooyyeffatuf kutannoon hojjetaa jiraachuu ibsaniiru.
Galii naannoo guddisuun fayyadamummaa ummata mirkaneessuu keessatti dameen kun murteessa ta’uus eeraniiru.
Haa ta’uu malee yeroo dheeraaf albuuldni gara baankii seenuu dhabuun galiin gama albuudaan jiru akka hin daballeef rakkoowwan hedduun ni mul’atu. 
Kunis haala nageenyaati.
Rakkoo nageenya naannoo albuudni ba’uutti mudatuun akka barbaadametti abbootiin qabeenyaafi namootni ijaaraman baasaa hin jiran. 
Gama biraan ammoo al-seerummaafi daldalli seeraan alaa kotorobaandiin bal’achuun galiin barbaachisu argamaa hin jiru. 
Keessatti ammoo hanqinni caasaaleen hojii kutannoon hojjechuu dhabuufi harka galfannaan bal’inaan wal xaxaa taasisaa jiraachuu Obbo Taafaayeen ibsaniiru.
Oomishini albuudaa kun faayidaa hawaasa giddu galeessaa godhachuufi galii biyyaa guddisuuf hojjetamaa jiraachuu daawwannicharratti ibsameera. 
Bakka oomishni kun itti geggeeffamu deebisanii kunuunsuu akkasumas ummanni naannicha qooda akka irraa argatuu taasisuun murteessaa ta’uus ibsamera.
Carraa hojii ogummaan.
yeroo adda addaatti marii geggeessaa jira jedhan Obbo Maatiwoos. 
Barnootaafi leenjii gahumsa, akkasumas qulqullina qabu kennuun hawaasa ogummaa gonfateen hojii uummatu horachuuf xiyyeeffannoon hojjechaa jiraachuus himan. 
Bara kana hojii dhabdoota miliyoona 2.5 ta’aniif carraa hojii bal’inaan uumuun hojiitti galchuun rakkoo hojii dhabdummaa naannichaa keessatti mul’atu xiqqeessuuf hojii bal’aan hojjetamaa akka jiru ibsaniiru.
Gama biraan barattoonni leenjii fudhatan ogummaa barataniin barbaadamaa ta’uu akka qaban himuun, aadaa hojii ogummaarratti xiyyeeffateefi amala hojii adda baasuun irratti hojjechuun murteessaa ta’uus himaniiru.
Koollejjonni Mootummaafi dhuunfaa Naannoo Oromiyaa 177 dhibbeentaa 25 yoo ta’u Leenjifamtoota 59,724 simachuun kan leenjisu ta’uu ibsuun, Koolleejjin kamuu seeraafi ulaagaa akka biyyaatti bahe guddugaleessa godhachuun qulqullinaan, baay’inaafi sadarkaa hayyamameef qofaan leenjisuu akka qaban hubachiisaniiru. 
Koollejjoota rakkoo qulqullinaa qabanirratti ammoo tarkaanfiin fudhatamaa jiraachuufi gara fuula duraattis cimee kan itti fufu ta’uu Obbo Maatiwoos dubbataniiru.
Wabii nyaataa mirkaneessuun humna al-ergii keenya guddisuuf xiiqiin hojjenna!
Adwaan tokkummaan waliin dhaabbachuu,icciitii injifannoo ta’uu kan ibsedha!
Injifannoon Adwaa miira injifatamuu Afrikaanotaa jijjiiruun injifannoon kutannoofi tokkummaa qofaan galmaa’uu akka danda’u ifoomse. 
Aduwaan Gurraachi adii injifachuu akka danda’u kan agarsiise yoo ta’u Afrikaanotaaf mallattoo birmadummaafi bilisummaa ta’uun tajaajilee koloneeffattoota ammoo qaaniifi salphina ta’uun mataa gadi qabachiise. 
Icciitiin injifannoo kun Itoophiyaanonni birmadummaa isaaniitiif tokkummaafi gamtaan walbira dhaabbachuu isaaniiti. 
Adwaan ummattoonni Itoophiyaa sirnoota isa bulchaa turan waliin rakkoo qabaatanillee dhimma birmadummaa biyya isaanii irratti garaagarummaa akka hin qabne ifatti kan agarsiise iccitii dhokataafi duudhaa biyyattiin waloon qabdu isa guddaa faajjii bilisummaa; mallattoo tokkummaafi gootummaa ta’uun waggaa waggaan kan yaadatamuudha.
Gootonni Oromoos sabootaafi sablammootaa Itoophiyaa biroo waliin ta’uun gaara Adwaarratti dhiigaasaanii dhangalaasanii, lafeesaaniis itti caccabsuun aarsaa lubbuu 
kaffaluun diina qaanessanii deebisuun seenaa gootummaa yoomiyyuu hin dagatamne galmeessaniiru. 
Kunis gumaachi adda durummaa ummanni Oromoo ijaarsa biyyaa keessatti qabu har’a kan eegale osoo hin taane, bara tarkaanfatee kan as ga’e ta’uu akeeka. 
Injifannoon Adwaa injifannoo seenaan yoomiyyuu hin daganneefi gumaacha olaanaa 
Oromoon ijaarsa biyyaa keessatti qabu kan mul’isedha. 
Gootonni Oromoo diina biyya isaaniitti dhufe dura dhaabbachuun gootummaan lolanii lolchiisan jaalalli biyyaa maal akka ta’e addunyaatti agarsiisan. 
Gootummaafi jaalalli biyyaa Adwaarratti mul’ate dhalootaarraa dhalootatti darbuun Itoophiyaan aggaammii yeroo garaa garaa birmadummaashee irratti dhufe qolachuun kabajashee eeggattee akka turtu taasisee jira.
Injifannoon aarsaa gootota kaleessaan argame gootota dhufanii darbaniif galaa ta’uun Itoophiyaan mataa ishee akka gadi hin qabanneefi fakkeenya bilisummaa akka taatu dandeessiseera. 
Ta’us, warri maqaa dhahamuu gootota Oromoo jibban, Itoophiyaa ijaaruun birmadummaa ishee tiksuu keessatti gahee Oromoon dalage golgaa duuba dhoksuuf warri hojjetan, seenaa sabichaa gurraachessuuf warri ifaajjan injifannoo saamuun seenaa dabaafi haqarraa fagaate katabaa turanis dhugaan injifataa waan taheef soba irra aaneera. 
Gootummaan Oromoos ifee seenaa dabe sirreessee dhugaa jiru mul’ise. 
Qormaatonni Itoophiyaa muudatan injifannoo yeroo tokkoo qofaan kan darbamu hin turre. 
Qormaatota mudataa turan keessa darbuun, kaanis gara carraatti jijjiiruun biyyi dhiigaafi lafee abbootii keenyaan tikfamtee as geesse, caalaatti cimtee akka dhaabattuuf tokkummaafi gamtoominni murteessaadha. 
Gamtoominniifi sabdaneessummaan keenya irreefi madda injifannoo keenyaa ta’uu hubannee tokkummaan dhaabbachuun filannoo keenya isa dhumaati. 
Uummanni Oromoo dhugaa kana hubachuun har'as aggaammii diinota keenyaan birmadummaa biyyaarratti aggaamamu gootummaa abbootii isaa irraa dhaaleen Itoophiyaa tuquun dura irra deddeebi’anii akka yaadaniif diinota keenyaaf ergaa cimaa dabarseefii jira.
Birmadummaa wareegama lafeefi dhiigaan eegamee as ga’e guutuu taasisuun Itoophiyaa gama hundaan kabajamte uumuuf injifannoo kana dafqaan gadi dhaabuu barbaachisa. 
Kunis hojiiwwan Itoophiyaa biyya ijaarsa dimokiraasiifi dhaabbilee ciccimoo, fayyadamummaafi walqixxummaa lamiilee, dinagdee jabaafi siyaasni tasgabbaa’aa keessatti mirkanaa’e uumuun dhugooma. 
Qabsoon inni itti aanu tokkummaa sabichaafi obbolummaa sabootaa cimsuun dinagdee ummata keenyaa ijaaruuf barnootaafi teknoloojii irratti xiyyeeffannoo guddaan hojjechuudha.
Waan kana ta’eef yaadannoo injifannoo Adawaa wagga 127ffaa yeroo kabajnu gama tokkoon aarsaafi wareegama abbootiin keenya kabaja biyya isaaniif kaffalan yaadachaa, gama biraan ammoo gootummaasaanii galaa godhachuun injifannoo caalmaaf of qopheessuu barbaachisa.
Shaggar sirna cimaafi faayidaa ummataa dursuun yoo hogganame Oromoof carraa dinagdee guddaa fiduu danda’a.
Magaalaan Shaggar sirna cimaafi yaada jijjiiramaa faayidaa ummataa dursuun yoo hogganame Oromoof carraa 
dinagdee guddaa fiduu danda’a jedhan Hayyuun dinagdee Doctor Guutuu Teessoo.
Doctor Guutuun kana jedhan Sagantaa hundeeffama Magaalaa Shaggar 
ifatti hojii jalqabsiisuu tibbana qophaa’erratti wayita argaman yaada miidiyaaf kennaniini. 
Seenaa achii as dhufa magaalota biyya kanaa keessatti magaalonni keessumaa Oromiyaa keessatti yeroo hundaa’an Oromoo lafasaarraa buqqisuun ofirraa dhiibaa, aadaa, duudhaa, afaaniifi seenaasaa akka dhabu taasifamaa ture jedhan. 
Waan ta’eefis, Oromoon dinagdeenis ta’e hawaasummaatiin akka hin fayyadamne taasifamaa ture, siyaasaanis aangootti dhufee qabeenyasaarratti ajajee akka hin fayyadamneefis dhiibamaa turuu dubbataniiru.
Keessumaa, ummata Oromoo godinaalee Oromiyaa kaan caalaa ummanni Oromoo naannoo Finfinnee jiraachaa ture lafasaarraa buqqifamuun kaan kadhataa, kaan ammoo abbaa qabeenyaaf waardiyyaa ta’uun ijoolleensaa bakkeerratti facaatee haftee jedhan Doctor Guutuu Teessoon. 
Kana malees, ummanni kun bu’uuraalee misoomaafi tajaajila misooma hawaasummaatiin keessumaa barnoota dhabuun baayyee miidhamuu dubbatan. 
Kanaaf, seenaan magaalotaa yammuu ka’u Oromootti kan dhagaa’amu seenaa madooti jedhaniiru.
Kanaaf, magaalaan Shaggar hundaa’e kun seeraafi qajeelfama cimaadhaan sadarkaa mootummaa nananoo Ooromiyaafi Bulchiinsa magaalichaarraa jalqabee namoonni hogganuuf ramadaman yaada jijjiiramaatiin faayidaa hawaasaa dursanii yoo hogganan carraa dinagdee guddaa Oromoof fiduu danda’a jedhan Doctor Guutuun.
Akkuma kaleessa baratame qaamoleen maallaqa of harkaa qabanis ta’e aangootti fayyadamuun lafa kana qircahuuf amuummatanis jiraachuu waan danda’aniif seera cimaadhaan danquutu barbaachisas jedhaniiru. 
Lafti qabeenya bakka hin buuufamne ta’uu yaadachiisanii, namoonni magaalaa kana hogganan seeraa alummaa kamiinuu dura dhaabatanii lafa xiqqoo harka Oromootti hafte kana sirnaan bulchuun murteessaa ta’uus yaadachiisaniiru.Kunis, Oromoon akkuma a baratame qe’eesaarraa dhiibamee ba’uun hafee keessatti abbaa qe’ee yoo ta’e, warri aangoo qaban madda maallaqasaanii godhachuun yoo hafeefi warri maallaqa qaban dursanii dhufuun carraa magaalaan kun fidu butachuun yoo itti hin fayyadaman ta’edha jedhan. 
Sababnisaas, magaalaa keessa daldala gurguddaa, carraa hojii bal’aa, carraa tekinooloojiin deggeramanii hojjechuu, oomishtummaan dabaluutu jira waan ta’eefi, jijjiiramni dinagdee guddaanis kan jiru magaalaa keessa waan ta’eefi jedhan.
Lafti qabeenya guddaa waan ta’eef qonnaan bulaan tooftaa ittiin lafasaa misoomsee madda galii taasisuun dinagdee horatee jireenyasaa ittiin geggeeffaturratti xiyyeeffannaan hojjechuun barbaachisaa ta’uus dubbataniiru.
Kaayyoo magaalaan kun hundaa’eef milkeessuufis qaamoleen maallaqa qaban carraa kana akka hin butanneef seeraafi qajeelfama cimaadhaan eeguufi tiksuu barbaachisa kan jedhan Doctor Guutuun hayyoonnis walqeeqaa ooluu keessaa ba’anii ummanni Oromoo dhimma kanarratti dammaqee akka eegu carraa jiru hundatti fayyadamanii barsiisuufi hubannoo kennuuf barbaachisa jedhan. 
Ummannis dhimma kanarratti dammaqina cimaa qabaachuun akka irraa eegamus Doctor Guutuun dhaamaniiru.
Daldalli siyaasaa farra ol-aantummaa seeraafi heera mootummaa keenyaati!
Qabeenya uumamaa itti fufiinsaan kunuunsuun, dinagdee magariisaa jijjiirama qilleensaa damdamatu ijaarra!
Safuufi safeeffannaa Oromoo.
Ummanni Oromoo ummata aadaa, duudhaa, safuufi seenaa ooltee bultee dheeraafi gabbataa mataasaa qabaachuun beekamu keessaa tokkodha. 
Keessumaa aadaafi falasama ummata Oromoo gadi fageenyaan yoo ilaalle barnootaa fi icciitii jireenyaa lakkaa’amee hin dhumne kanneen qaroominaaf raacatii ta’anii tajaajilaa jiran hedduun akka jiran seenaan raga baha.
Aadaan calaqqee jiruufi jireenya saba tokkoo ta’uun sabni tokko saba a biraarraa wanta adda isa godhuufi ittiin beekamu aadaafi safuu qabaachuudha. 
Kunis aadaa uffannaa, fuudhaafi heeruma, du’aafi awwaalcha, ayyaanotaafi sirba garaagaraa, waliin jireenya maatiifi firaa, nyaataafi dhugaatii, waloon hojjechuu (daboo), taphoota garaagaraafi akkaataa rifeensa itti dha’ataniifi muratan jennee bakka adda aaddaatti qoodnee ilaaluu ni dandeenya.
Sabni dinagdeen guddateefi siyaasaan qaroome akkasuma kanneen guddinarra jiraniif duubatti hafoo jedhaman marti aadaa keessa turaniifi jiraataa jiran akkuma sadarkaa guddinasaaniitti guuddifachaafi fooyyeffachaa deemuu malee kan tuffatanii gatan hin qaban.
Aadaafi safuun qabeenya guddaa ummanni Oromoo dhalootaa dhalootatti dabarsaa dhufe ta’ee seenaa ummataa ta’uun qaroominniifi guddinni hunduu maaddii aadaafi safuu sabni sun qaburraa kan burqu ta’uun ni beekama. 
Biyyoonni Auwurooppaa gaafa biyyoota Afrikaa koloneeffatan tooftaafi malli itti biyyoota Afrikaa bitaa turan keessaa 
tokko afaaniifi aadaansaanii akka waan tuffatamaa ta’eetti fakkeessuun kansaaniimmoo fudhatamaa taasisuun bitaa akka turan ni beekama.
Ummanni Oromoos jaarraa 19ffaa booda erga sirna nafxanyaa jalatti kufee kaasee sirni ofiin of bulchuu sirna Gadaatiin qabaachaa ture dadhabaa deemuun aadaa, afaan, duudhaa, safuufi eenyummaa ganamaasaarraa mulquun tooftuma biyyoonni dhihaa fayyadamanii Afrikaa bitaa turan sana fayyadamuun siyaasaafi siyaasaa amantii keessa dhokateen safuufi aadaa ummata Oromoo ganamaa cunqursaafi dadhabsiisaa akka turan seenaan ragaadha.
Aadaa, duudhaa, safuufi eenyummaa mataa ofii gatanii kan ormaa ergifachuun itti fayyadamuun qaroominafi ammayyummaa dhalootatti fakkaachaa dhufuun seenaafi seen-duubee sabaafi mataa ofii dagachuurraa akka madde wanti har’a ijaan agarruufi gurraan dhageenyu raga seenaan dagachuu hin dandeenyedha.
Bulchiinsa Magaalaa Hoolotaatti maanguddoonni, barsiisonniifi barattoonni tokko tokko akka jedhanitti safuufi safeeffannaan Oromoo cabee jira. 
Maanguddoonni, barsiisonniifi barttoonni tokko tokko akka jedhanitti dhaloonni kana duraa, duudhaa, safuufi safeeffannaa Oromoo sirna Gadaatiin dhaalle haalaan kan beekan yommuu ta’u, yeroo haatiifi abbaan alaa dhufan jalaa ka’uun kan kabajan yoo ta’u, quxisuun angafaaf abboomamuun ulfina waliif kennaa akka turan dubbatu.
Akkasumas nama dhiisiitii, loonillee yeroo kaarratti yaa’u, faaruu nooruu yaa loonii jechuun simatu malee addaan hin kutan jechuun kabaja looniif qaban kan ibsudha jedhu. 
Safuun kun duudaa sirna Gadaa ganamaa gabbifachuun kan baratame ta’us barumsa idileefi al idileen jabeeffachaa dhufuun caalaatti daa’imni abbaafi haadha, akaakayyuufi akkoorraa barachuun sodaa maatiifi olla akkasumas soda uumaasaanii qabaachaa guddachuudhaani jedhu.
Bu’uuruma kanaan daa’imman jabaatanii guddachuun barnoota idileefi alidileen waan sanaan dura qaban gabbifachaa deemuun ajaja maatiin kennameefiin deemuun guddachaa jaalala Oromoo fi Oromiyaa qabaachuun naannoo guddoo Afrikaaf fakkeenya taate umuu qabu jedhan.
Jaarraa 21ffaa kana keessatti garuu, jaarraa tekinooloojiin keessatti guddate ta’ee dhaloonni ammayyummaa fi qaroomina biyyoota hambaa hordofuun liqinfamaa 
safuu, afaaniif i aadaa mataa ofii dagachaa dhufuun dhaloota imaanaa nyaate ta’uun seenaafi eenyummaa ofii dagatanidha.
Sababa kanaanis duudhaa fi safuu ummanni Oromoo ganamaa qabu hafee, yeroo Ilmi abbaa, Intalli haadha, barataan barsiisaa, xiqqaan guddaa kabajuun hafee jaalalli jibbaan guutamee jireenya waldhahaa jiraachaa jirrudha jedhan. 
Kunis maalirraa madde kan jedhuuf diyaaspooraan biyyoota addaa addaarraa Aadaa fi jechoota garaagaraatiin liqimfamanii dhufuun 
Ardaan jilaa badaa deemuun dilbiin sirna Gadaa ganamaa dadhabaa dhufuu fi ammayyummaa ykn addunyaalessummaa hordofuun safuu fi duudhaa Oromoon sirna Gadaatiin qabu akka waan tuffatamaatti ilaaluurraa kan madde ta’uu hubachuun ni danda’ama. 
Gara fuula duraatti maal ta’uu qaba yaada jedhuuf maatiin ijoolleesaanii gorsuun dhaloota safuu, aadaa, duudhaa fi eenyummaa Oromoo fi Oromiyaa beekee jaalalaafi kabaja ganamaa.
ummanni Oromoo sirna Gadaatiin qabu sanatti deebisuuf barnoonni sirna Gadaa sirna barnootaa keessatti hammatame safuu fi duudhaa Oromoo lafa qabsiisuun barattoonni barsiisaasaanii kabajanii barnoota ga’aa barsiisaasaaniirraa.
fudhachuufi Mootuummaan barnoota sirna Gadaa sadarkaa gadiitii hanga dhaabbilee barnoota Olaanootti seera waliin walqabsiisee akka kennamu dhiibbaa ykn shoora olaanaa taphachuu qaba. 
Kanaaf, safuu fi seenaa ummata Oromoo biyyaa fi sadarkaa Afrikaatti beeksisuu fi ceesisuun dirqama dhalootaa fi nama hundaa akka ta’e hubachuun akka barbaachisu dubbatu.
Walumagalatti, mootummaa fi ummanni walbeekee safuu fi safeeffannaa ganamaatti deebi’uun tokkummaa fi jaalala ummata Oromoo cimsuun Oromiyaa dinagdee, siyaasaa fi hawaasummaan addunyaarratti beekamte boquushee ol qabuun dirqama dhalootaa ta’uu ergaa dabarsanii jiru.
Finxaalessummaan summii sab-daneessummaati; haa faccifnu!
Dargaggoonni ilaalcha misoomawaa fi dimookiraatawaa qaban haaromsa keenyaaf murteessoodha!
Gara hojii daldalaatti seenuuf tarkaanfilee barbaachisan.
Daldala ofii seera qabeessa taasisuu.
Caasaa daldalaa erga filattee booda yeroo hojii daldalaa jalqabnu dhimmoonni seeraa hedduun ilaalamuu qabu. 
Kanneen armaan gadii tarreeffama gaarii wantoota yeroo daldala kee hundeessitu ilaaluu qabdudha:Maqaa daldalaa filachuu: Yaadatamuu malee garmalee akka hin ulfaanne taasisi. 
Maqaa domeenii walfakkaataa filadhu, yoo jiraate, argama interneetii kee hundeessuuf. 
Maqaan daldalaa dhaabbata galmaa’e kan biraa kutaa biyyaa keessan keessa jiruu wajjin tokko ta’uu hin danda’u.
Faayinaansii daldalaafi dhuunfaa keessanii addaan baafadhaa. 
Akkaataa herrega cheekiin daldalaa filachuu barbaachisaa ta’e. 
Yeroo herrega baankii daldalaa banattan, maqaa daldalaa keessaniifi lakkoofsa eenyummaa gibira daldalaa keessanii kennuu qabdu.
Herrega baankii daldalaa kun daldala daldalaa keessaniif, kan akka dhiyeessitoota kaffaltii ykn maamiltootaaf invoice gochuudhaaf itti fayyadamuu dandeessu. 
Yeroo baayyee baankii tokko liqii daldalaa ykn sarara liqii kennuudhaaf herrega baankii daldalaa adda ta’e ni barbaada.
Yoo oomisha gurgurte, inventarii bulchuufi hordofuuf sooftiweerii herregaa kee keessatti dalagaa inventarii si barbaachisa. 
Sagantaawwan sooftiweerii tokko tokko akka meeshaa kitaaba qabachuutti dachaa lama. 
Isaan kun yeroo baay’ee amaloota akka barreessuu cheekiifi liqiifi kaffaltii bulchuu kan dabalatudha. Akkasumas sooftiweerii kana fayyadamuun galiifi baasii keessan hordofuu, invoice maddisiisuu, gabaasa hojjechuufi gibira shallaguu dandeessu.
Daldala kee maallaqaan gargaaruu kee dura baasii jalqabbii keetii yaada argachuu qabda. 
Kanneen murteessuuf meeshaalee fiizikaalaa isin barbaachisan hunda tarreessuun, baasii tajaajila ogummaa isin barbaachisu kamiyyuu tilmaamuun, gatii hayyama ykn hayyama kamiyyuu hojjechuuf barbaachisu murteessuufi baasii iddoo waajjira ykn qabeenya biroo shallaguu.
Daldala ofiif maallaqa ramaduu.
Daldala kee maallaqaan gargaaruuf karaaleen adda addaa hedduun jiru tokko tokko carraaqqii guddaa kan barbaadan siʼa taʼu, kaan immoo argachuun salphaadha. 
Maallaqni gosa lamatu jira: keessaa fi alaa.
Maallaqni keessoo kanneen akka: Qusannoo dhuunfaafi maallaqa hiriyootaafi maatiirraa argamuudha.
Daldaltoonni xixiqqaa maddoota kaappitaalaa hedduu walitti makuun fayyadamuu qabu ta’a. 
Maallaqni meeqa akka barbaachisu, dhaabbatichi deebisee kaffaluuf yeroo hammamii akka fudhatuufi balaa hammam akka dandamattu ilaali. 
Madda kam iyyuu yoo fayyadamte bu’aa argachuuf karoorfadhu.
Daangaan liqiifi dhala galii daldala keessanii, qabxii liqiifi seenaa faayinaansiirratti hundaa’a. 
Faayinaansii meeshaalee: Daldala keessaniif meeshaalee qaaliin bitachuu yoo barbaaddan liqii ykn liiziidhaan faayinaansii gochuu dandeessu. 
Hanga maallaqaa isin barbaachisu, yeroo kaffaltii deebisuufi balaa obsuu keessan ilaaluun madda maallaqaa daldala keessaniif ta’u filadhaa.
Inshuraansii daldalaa galuu.
Daldala keetiif inshuraansii qabaachuu qabda. 
yoo daldala mana keessatti ta’e ykn hojjettoota hin qabne ta’ellee. 
Gosti inshuraansii isin barbaachisu moodeela daldalaa keessaniifi balaa akkamii isin mudaturratti hundaa’a. 
Imaammata gosa tokkoo ol si barbaachisuu danda’a, akkasumas akkuma daldalli kee guddachaa deemuun uwwisa dabalataa si barbaachisuu danda’a. 
Kutaalee biyyattii irra caalaan, inshuraansii beenyaa hojjettootaa yoo hojjettoota qabaatte seeraan dirqama.
Meeshaalee daldalaa sirrii argachuu.
Meeshaaleen daldalaa jireenya kee salphisuu fi daldalli kee akka gaariitti akka hojjetu gargaaruu danda’u. 
Meeshaaleen sirrii ta’an yeroo qusachuu, hojiiwwan ofumaan hojjechuufi murtoo fooyya’aa ta’e murteessuuf si gargaaruu danda’u.
Daldala kee gabaa baasuu (waan barbaadamu guuttachuu).
Abbootiin qabeenyaa daldalaa hedduun oomisha isaanii uumuuf maallaqa guddaa waan baasaniif yeroo isaan jalqabanitti baajatni gabaa hin jiru.
Akkasumas, oomisha kana hojjechuuf yeroo baay’ee waan dabarsaniif gabaan yaada boodaa ta’a.
Erga suuqii daldala elektirooniksii argatte booda, motora barbaachaaf fooyyessuurratti xiyyeeffadhu. 
Haala kanaan, maamiltoonni ta’uu danda’an jechoota ijoo adda ta’an oomisha keessaniif yeroo barbaadu, motorri barbaacha gara suuqii keessaniitti akeekuu danda’a.
Qabiyyee barbaachisaa uumuu: Qabiyyee dijitaalaa qulqullina qabu kan maamiltoonni gaaffii isaaniif deebii sirrii akka salphaatti akka argatan taasisu marsariitii keessanirratti dhiyeessu. 
Yaadonni gabaa qabiyyee viidiyoo, ragaa maamiltootaa, barreeffamoota biloogiifi agarsiisaa of keessatti qabata. 
Tarree hojiiwwan guyyaa guyyaa keessan keessatti hojiiwwan murteessoo ta’an keessaa tokko gabaa qabiyyee ilaalaa. 
Kunis miidiyaa hawaasaa irratti maxxansuu waliin walqabatee fayyadama.
Galmeewwan toora interneetii keessatti galmaa’i:Maamiltoonni daldala biyya keessaa argachuuf daayirektaroota onlaayinii kanneen akka Yelp, Google My Businessfi Facebook fayyadamu. 
Galmoonni magaalaa fi manneen daldalaa tokko tokkos galmee daldalaa qabu. 
Daldala kee hanga danda’ametti galmeewwan barbaachisoo ta’an hedduu keessatti hammadhu. 
Akkasumas galmeewwan addaa industirii kee irratti xiyyeeffatan irratti daldala keetiif tarreewwan uumuu dandeessa.
Tarsiimoo miidiyaa hawaasaa qopheessuu :Maamiltoonni kee ta’uu danda’an guyyaa guyyaan miidiyaa hawaasaa fayyadamaa jiru-atis achitti argamuun si barbaachisa. 
Qabiyyee dhaggeeffattoota kee hawwataa fi barbaachisaa ta’e maxxansii. 
Miidiyaa hawaasaa fayyadamuun tiraafikaa gara marsariitii keessaniitti deebisuudhaan maamiltoonni waa’ee waan isin hojjettan caalaatti baruu fi oomisha ykn tajaajila keessan bitachuu danda’u.
Waltajjii miidiyaa hawaasaa jiru hundarratti argamuun dirqama miti. 
Haa ta’u malee, daldala elektirooniksii kallattiin akkaawuntii miidiyaa hawaasaa keessan irraa gurguruu dandeessan waan isiniif dhiyeessaniif Facebook fi Instagram irratti argamuu qabdu. 
Waltajjiiwwan kun lamaan leenjii beeksisa bilisaa kan daldala keessan gabaaf dhiyeessuuf isin gargaaru qabu.
Daldala keessan guddisaa.
Daldala kee guddisuuf maamiltoota keefi galii kee guddisuu qabda. 
Kunis tattaaffii gabaa kee babal’isuun, oomisha ykn tajaajila kee fooyyessuudhaan, umamtoota biroo waliin tumsuudhaan ykn oomishaalee ykn tajaajiloota haaraa waan duraan dhiheessitu dabalataan dabaluudhaan ta’uu danda’a.
Karaalee hojiiwwan murtaa’an ofumaan ykn outsource gochuu dandeessu yaadi, kanaaf daldala sana guddisuu irratti xiyyeeffachuu dandeessa. 
Fakkeenyaaf, gabaan miidiyaa hawaasaa yeroo keessan garmalee yoo fudhachaa jiraate, waltajjii akka Hootsuite fayyadamuun akkaawuntii keessan gahumsaan akka bulchitan isin gargaaru fayyadamuu yaadaa. 
Akkasumas nama yeroo fudhatu guutummaatti hojii alaatti kennuu yaaduu dandeessa.
Akkasumas adeemsa daldalaa murtaa’e ofumaan hojjechuuf teeknoolojii fayyadamuu dandeessa, kunis herrega, gabaa iimeelii fi dhaloota dursaa dabalatee. 
Kana gochuun yeroo dabalataa gama daldala keetii kan biroorratti akka xiyyeeffattu siif kenna.
Yeroo daldala kee guddiftu, faayinaansii kee hordofuu fi ammallee bu’aa akka argattu mirkaneessuun barbaachisaa dha. 
Yoo maallaqa gahaa baasii kee uwwisuuf hin arganne ta’e, yookaan baasii kee hir’isuu yookaan karaa galii kee itti guddistu barbaaduu qabda.
Maddeen humnaa haaromfaman fayyadamuudhaan naannoo keenya faalamaafi dhumaa deemuu bosonaarraa haa eegnu!
Lafawwan miidhaman xuxxuqqaarraa bilisa gochuudhaan deebi’anii akka dandamataniifi oomishitummaansaanii akka dabalu gochuun ni danda’ama!
Murtiiwwan manneen murtii olaanoo, dhaddacha dhaabbii bahaafi dhaddacha
ijibbaataatiin kennamanirratti dhimmoota seeraa falmisiisoo ta’an Torban darberraa kan itti fufe.
Haalli itti iyyataafi waamamtuun lafa itti waljijjiiran ulaagaa kana kan guutu waan hintaaneef,akkasumas qaama ilaallatu waajjira bulchiinsaafiittifayyadama lafa baadiyyaa aanaatti galmaa’uu isaa kan ibsame waan hin taaneef Manni Murtii Waliigala Oromiyaa Dhaddachi Dhaabbii Bahaas waliigalticha seera qabeessa miti jechuun dogoggora miti.
Akka Seera Hariiroo Hawaasummaa kwt 1808 fi 1815tti waliigalteen tokko sababa seeraan ala ta'eef kan diigamu yoo ta'e gareen lameenuu bakkasaaniitti deebi'uu qabu.
Haala kanaan, iyyataan ammaa lafa manni qorqorroo luukii 30 ta’e irra jiru waliin kan jijjiire ta’uu deebii isaa keessattis ibsee waan jiruuf, kana ilaalchisee manni murtii waliigalaa ijoo waan hin qabanneef, Manni Murtii Aanaa Ada’aa galmee cufee ture sochoosuudhaan ijoo " iyyataan kun lafa duwwaa moo mana qorqorroo luukii 30 irratti ijaarame waamamtuu kana waliin wal-jijjiire? 
Ragaa garee dhiyeessuun haala barbaachisummaasaatti ragaa rogummaa qaba jedhuun dabalataan qulqulleessuun booda murtii akka kennu jennee akka s/d/f/s kwt 343 (1) tiin gara mana murtii aanaatti gad deebiseera.
Dhimma mana qorqoorroo luukii 30 iyyataan kaaseefi dhimma mana waamamtuu nan kaafadha jettee kaastee sirriitti qulqullaa’eeraa? 
Dhimmi duubatti deebi’uu ifatti gaafatamuu qabamoo hin qabu? Falmiin iyyataafi waamamtuu waliigalteen yeroof raawwatame, yeroof miti kan jedhu ta’ee bakka jirutti manni murtii faallaa seeraati jechuun diiguu ni danda’aa? (Firii dubbii gareewwan hin kaasne). 
Lafa qonnaa lafa mana jireenyaatiin wal-jijjiiruun hin danda’amaa? (baadiyyaa keessa yoo ta’ehoo) Dambiin kun kwt 11 jalatti haalota eeramaniin qofa waljijjiirraan hayyamama hin jedhu. 
Kaayyoon isaas maali?
S/d/f/s kwt 243 jalatti ammoo manni murtii, adeemsa keessaa, sanada tokko yookiin dhimma kamirrattiyyuu gareewwan jecha amantaa isaanii akka kennaniif gaafachuu akka danda’u ibsa.
Abukaatonni garee lachuu firiiwwan dubbii himannaa yookiin deebii keessatti kaasan wayita ijoowwan dubbii qabaman dhiisuu gochuu danda’uu?
Ijoowwan dubbiin keessatti qabamanis guyyaa dhagaha duraati. 
Guyyaa dhagaha duraa ‘first hearing’ jechuun maal jechuudha kan jedhuufis seerris deemsaa deebichaa hin kennine. 
Dhimmi kun dhimma dhaddacha ijibbaataa.

MMWOtiin dhaddacha gaafa 28/10/204 ooleen Lakk. Ga.403006 ta’ee irratti ilaalamee murtaa’edha.
Dhimmi kun kan eegale Mana Murtii Aanaa Digaluufi Xiijjoorraa yammuu ta’u, gaa’elli iyyattuu ammaafi waamamaa erga diigamee booda iyyattuun iyyannoo dhiyeessiteen,himatamaan jalaa lafa qarxii tokkoofi walakkaa, mana jireenyaa abbaa qorqorroo 40 lafa facaasaa walakkaarratti ijaaramee jiru, lamaanuu waliigaltee fuudhaafi heerumaa gaafa 17/06/2011 barreeffamerratti naaf lakkaawee waan jiruuf akka qixxeetti naaf qoodu qaba kan jetteedha.
Waamamaan immoo deebii kenneen,waliigaltee fuudhaafi heerumaa jettee dhiyeessite akka hin beekneefi ofiis akka hin mallatteessine ibsuun lafti kan abbaa koo Guddisaa Guutamaati, kan nuti itti fayyadamnee beeknu miti, manni jireenyaas yeroodhaaf akka keessa jiraannuuf nuuf kennee itti fayyadamne malee kan iyyattuu waliin horre miti jedheera.
Haaluma kanaan osoo jiruu, waamamaa (dhaddacha ijibbaataatti abbaa himatamaatu waamamaa ta’e) iyyanna gidduu lixummaa dhiyeeffateen, qabiyyeen lafa qonnaa kan dhuunfaa kootii malee kan abbaa warraafi haadha warraa wal-falmitootaa miti.
Waliigalatee fuudhaafi heeruma jedhamerrattis ani hin lakkoofne. Waliigaltee jedhames hin beeku, hin mallatteessines. 
Mana jireenyaas yeroof akka keessa jiraatan kenneef malee waliigaltee fuudhaafi heerumaarratti hin lakkoofne waan ta'eef keessaa naaf haa bahu jechuun gaafateera.
Itti aansuun, manni murtii aanaa, ijoos manniifi qabiyyeen waliigaltee fuudhaafi heerumaa irratti iyyattuu kanaaf lakkaa'ame moo miti? 
jedhu qabatee falmisiisee, akkasumas ragaa dhaga’ee booda murtii kenneen,qabeenyiifi qabiyyeen kun kan dhirsaafi niitii ta'uu mirkanaa'eera jechuun iyyattuun kuniifi abbaan warraashee akka qooddatan kan murteesse yammuu ta’uu, MMO cimseera.
Dhimmichi dhaddacha dhaabbii bahaa gahee, dhaddachichi qabiyyeen lafa qonnaas ta'ee manni jireenyaa kan waamamaa kanaa ta' uu mirkanaa'eera. 
Akka Seera Maatii Oromiyaa keewwata 5fi 60 tti waliigalteen fuudhaa heerumaa barreeffamaan ta’uu kan qabu yoo ta'uu ragootniis mallatteessuu qabu.
Waliigalteen barreeffamaan taasifamu kunis akka Seeraa Hariiroo Hawaasummaa (SHH) kwt. 1723 tiin garee waliigaltee mallatteessus qaba.
Waliigalteen fuudhaafi heerumaas akka ragaatti dhiyaates kan wal-fuutonni lameen mallatteessan waan hin taaneef, akka SHH kwt 1723tti bu'aa hordofsiisus hin qabaatu. 
Ulaagaa Seera Maatii Oromiyaa kwt 60tis kan guutu miti. 
Waliigaltee fuudhaafi heerumaarratti gidduu lixaan (waamamaa 2ffaan kun) qabeenya kanas kan kenneefis miti .
Bakka inni hin kenninetti immoo fedhiisaa malee abbaan warraa iyyattuu qabeenyaafi qabiyyee waamamaa waliigaltee fuudhaafi heerummaatiin iyyattuu ammaa kanaaf mallatteessuu hin danda’u jechuudhaan  murtiiwwan jalaa diigee waamamaa 2ffaadhaaf keessaa haa bahu jechuun murteesse.
Itti fufuun, dhimmi kunis dhaddacha ijibbaataa MMWO gahee, dhaddachichi falmiin iyyattuu manni falmiif sababa ta'e yeroo gaa'ela raawwannu abbaan manaa koo akka qabeenya waliiniitti naaf lakkaa'ee ergasii walumaan fayyadamaa turre waan ta’eef kan waliinii keenyaadha kan jedhudha.
Waliigalteen fuudhaafi heerumaa barruun taasifame akka ragaatti dhiyaate kan wal-fuutotiinis ta'ee waamamaan ammaa irratti hin mallatteessinetti ulaagaa seeraa kan hin guunne ta'uun ibsameera. 
Gama biraatiin, iyyattuufi abbaan manaashee lafaafi mana falmiif sababa ta'e waliin fayyadamaa turuun ibsameera.
Kanaaf, waliigalteen fuudhaafi heerumaa kan ulaagaa hin guunne ta’u illee abbaan warraa iyyattuu kanaa qabeenyaafi qabiyyee mirgarraa qabu qabatamaan iyyattuu kana waliin fayyadamuuf lakkaa'eef kan waliin ittifayyadamaa turan moo miti? Kan jedhu qabxii qulqullaa'uu qabu dha.
Abbaan warraa iyyattuu kanaa qabiyyeefi qabeenyasaa kan iyyattuu ammaa waliin fayyadamuuf qabatamaan lakkaa'eefii kan waliin fayyadaman yoo ta'ee sababa ragaan barreeffamaa ulaagaa hin guunneef qofa iyyattuun mirgashee dhabuu hin qabdu. 
Gama biraan, qabeenyi manaafi qabiyyeen lafaa kan waamamaa ammaatti yoo jedhames iyyattuun kuniifi abbaan warraashee haala kamiin fayyadaman kan jedhu qabxii sirriitti qulullaa'uu qabuudha.
MMWO irraa kan fudhatame.
Namoonni ABO shaneen ugguramanii turan raayyaa ittisaan gadhiisifaman W.K.B.Magaalaa Naqamteetiin Godina Wallagga Bahaa aanaa Leeqaa Dullachaatti namoonni dhiheenya kana ABO shaneen ukkaamfamanii fudhatamanii turan 51 gootichi raayyaa ittisa biyyaatiin gadi lakkisiifamuunsaanii ibsame.
Namoonni ukkaamfanii fudhataman kun konkolaachiftootaafi gargaartotasaanii waliin hojii dhagaa cilee bahaa jiru fe’uuf osoo deemaa jiranii ukkaafamanii fudhatamanii guyyaa lamaa booda raayyaan ittisa biyyaa qaqqabuun baraaruu akka danda’e himameera.
Namoonni gadi lakkifaman kun yaada kennaniin bakka nuti dhagaa cilee fe’uuf deemnee jirrutti ABO-Shaneen qabamnee guyyaa lamaaf konkolaataa keenya waliin bosona keessa turree raayyaan ittisa biyyaa dhufee lubbuu keenya du’arraa baraare, raayyaa ittisa biyyaa nu qaqqabanii ABO-Shanee harkaa nu baasuusaaniitti guddaa isaan galteeffanna jedhaniiru. 
Namoonni kun akka jedhanitti bakka hin beekne nu geessanii furtuu konkolaataafi bilbila harkaa keenya nurraa fuudhanii maatii keessanitti bilbiladhaa nuun jedhanii osoo maatii keenyaaf bibiluuf bakka neettiwoorkii barbaannu raayyaan ittisa biyyaa bakka nuti jirru marsee dhukaasa jalqabe; kana booda ABO-Shaneen gadi nu lakkisanii badan nutis harkasaanii bahuu dandeenyeerra jedhaniiru.
Miseensonni raayyaa ittisa biyyaa hojii namoota gadi lakkisiisuurratti hirmaatan gamasaaniitiin namoonni ABO-Shaneen qabamuusaanii dhageenyee eessa akka isaan jiran erga adda baafannee booda bu’aa ba’ii lafaa rakkisaa keessa darbinee namoota hojii dhagaa cileef deemanii qabamanii jiran kana sa’aatii 48:00 keessatti gadi lakkisiisuuf dirqamni nuuf kennamee sa’aatii 12:00 keessatti namoota kana bira geenyee baraaruu dandeenyeerra jedhaniiru.
Raayyaa ittisa biyyattiitti itti aanaa kutaa waraanaa 36ffaa kan ta’an Koloneel Mahaammad Ibiraahim yaada kennaniin mootummaan humnoota badii bosona keessa deemanii qabeenyaa barbadeessanirraa hidhannoosaanii hiikkatanii gara nagaatti akka deebi’aniif waamicha gochaafii osoo jiruu ammayyuu karaa cufaa, hojii maqaballeessii adda addaa hojjechaa jiru. 
Qaamni hoggansaafi kaayyoo hin qabne kun amma ammoo aanaa Leeqaa Dullachaa bakka dhagaa cilee bahaa jiru konkolaachiftoota qabeenyaasaanii waliin fudhatee bakka qorkee jedhamutti ukkaamsee ture. 
Nutis odeeffannoo sirrii fudhannee yeroo gabaabaa keessatti bakkasaa adda baafnee itti marsinee ABO-Shaneen dursanii dhukaasa bananii isa booda human keenya jala dhaabbachuu waan hin dandeenyeef bakka sanaa miliqan. 
Koloneel Mahaammad Ibiraahim namoota ukkaamfamanii fudhatamanii turan harka shiftoota kanaatii baasuu dandeenyeerra, kunoo akkuma argitan kana isaanis gammadoodha jedhaniiru.
Itti gaafatamaa Waajjira Paartii Badhaadhinaa aanaa Leeqaa Dullachaa obbo Taakkalaa Iddoosaa humni badii ABO-Shanee bosona maadheffatee ummata saamaa jiru, balbala nagaafi araaraa moggaatti dhiisee guyyaa gaafa Guraandhala 13/2015 halkan keessaa sa’aa 11:30tti aanaa Leeqaa Dullachaa ganda Guddinaa keessatti namoota hojii dhagaa cilee hojjechaa jiran Konkolaachiftootaafi gargaaraasaanii humnaan ukkaamsanii fudhatanii turan namoonni ukkaamsamanii fudhataman 52 keessaa nama tokko shaneen tarkaanfii irrati fudhattee bade namoota 51 baraaruun danda’ameera jedhaniiru. 
Itti dabaluunis hojii gootichi raayyaa ittisa biyyaa hojjete kanaan qarshii miliyoona dhibba 200fi miliyoona 50 ol badisarraa baraaruun danda’ameeras jedhaniiru.
ABO-Shaneen namoota nagaa hojiiisaaniitiif deeman ugguranii bosona keessatti guyyaa lama badii tokko malee beelaafi dheebuun dararaa turanii gootichi raayyaa ittisa biyyaa lubbuusaa qaalii osoo hin mararsiifatiin bakka isaan seenan seenee lubbuu namoota kanaafi qabeenyaa kana baraaruu danda’aniiru. 
Konkolaataa fe’umsaa gurguddaa 21fi iskaavaatarii 2 waliigala konkolaataa 23 ABO-Shaneen gubachuu jalaa oolchuun danda’ameera.
Dhiibbaawwan bosonoota keenyarra jiru hir’isuuf qoraaniifi ijaarsaaf filannoowwan jiran faayidaarra haa oolchinu!
Godaansi sochii namoonni naannoo tokkorraa gara naannoo biraatti taasisan yoo ta’u, yeroo baay’ee  aadaa fi amala naannoorratti jijjiirama guddaa fida. 
Jijjiiramni kun dandeettii ummanni naannoo itti godaanamuu godaantota wajjiin walmadaaluurratti hundaa’uun gaariifi hamaa ta’uu danda’a. 
Yeroo baayyee dhiibbaan dinagdee adda addaa uumamuu danda’a. 
Dorgommiin hojiif jiru dabaluu ykn sababa fedhiin dabaluutiin galii akka tasaa dabaluu fida. 
Yeroo tokko tokko godaansi dhiibbaa hamaa kan akka jiraattonni jiran buqqa’uu, yakki dabaluu ykn qabeenya naannoorratti dhiibbaa uumuus danda’a.
Godaansi taatee addunyaarratti mul’atu yoo ta’u, dhiibbaa dinagdeefi siyaasaa, balaa naannoo fi maatii dabalatee wantoota (sababoota)  hedduudhaan kan hogganamudha. 
Waggoota dhiyoo asitti godaansi dhimma guddaa ta’ee jira. 
Namoonni biyyasaanii baqatanii jireenya fooyya’aa biyya biraa keessa jiraachuu barbaadan baay'eedha. 
Adeemsa kana keessatti godaansi godaantota ofiisaanii qofarratti osoo hin taane, biyyoota fudhatanii fi hawaasasaani irrattis dhiibbaa eyyentaa fi hi’intaa geessisuu ni danda’u. 
Isaan keessaa jijjiirama gabaa hojii, daayinamiksii aadaa fi bu’uuraalee hawaasummaa kan dabalatudha. 
Godaansi waggoota kumaatamaaf muuxannoo dhala namaa keessatti qaama barbaachisaa ta’ee kan ture yoo ta’u, bu’aansaas addunyaa guutuutti mul’achuu danda’a. 
Guddina magaalotaarraa kaasee hanga babal’ina aadaatti godaansi seenaa dhala namaa keessatti humna cimaa ta’ee jira. 
Akkaataa ragaaleen jiran mul’isanitti, waggoota kurnan darban keessa lakkoofsi namoota biyyasaaniirraa baqattoota ta’anii, carraa hojii ykn barnootaa hordofuuf deeman haalaan dabaleera.
Godaansi qaama jireenyaa yoo ta’u, bara durii kaasee addunyaa kanarratti kan mul’achaa turedha. 
Namoonni carraa fooyya’aa barbaaduuf ykn haala rakkisaa jalaa miliquuf biyya dhaloota isaanii irraa gara biyyoota birootti godaanuu ni danda’u.
Godaansi adeemsa walxaxaa fi kallattii hedduu kan qabu yeroo ta’u, biyyoota godaantota erganiis ta’e biyyoota godaantota fudhatanirratti dhiibbaa gaarii fi hamaa dhimma fiduu danda’udha. 
Fakkeenyaaf, godaansi bu’aa kan akka dinagdee guddisuu, hanqina gabaa hojii hir’isuu, qaawwa hojii ogummaa fi teekiniikaa guutuu fi yaadaa fi aadaa haaraa ummataaf beeksisuu qabaachuu danda’a.
Godaansi haala siyaasaa biyya godaantota fudhatuurrattis dhiibbaa guddaa qabaachuu danda’a. 
Godaantonni haaraan akkuma seenaniin amantaa, siyaasaafi hawaasummaa mataasaanii kan fidan yoo ta’u, kunis imaammata immigireeshinii(godaansaa) ilaalchisee falmii ho’aa ykn garee namoota adda addaa gidduutti waldhabdee uumuu danda’a. 
Dhiibbaan godaansi jumlaa jijjiirama dimoogiraafii naannoo tokkoo akkasumas eenyummaa fi aadaa haaraa uumamuu danda’a. 
Eenyummaan haaraan kun akkuma hundeeffamaa deemuun jijjiirama hawaasummaaf akka kaka’umsaatti tajaajiluu danda’a. 
Namoota dhuunfaa fi hawaasni mirga guddaa fi bakka bu’ummaa walqixaa akka gaafatan kakaasuu danda’a.
Qorannoowwan akka agarsiisanitti godaansi biyyoota erganii fi fudhataniif faayidaa dinagdee gaarii hedduu fiduu ni danda’a. 
Godaansaa fi dhiibbaasaa.
Fakkeenyaaf, maallaqni ergamu ykn maallaqni maatii biyya dhalootasaanii jiraniif deebi’ee ergamu, warra rakkataniif madda galii baay’ee barbaachisu ta’uu kan danda’u yoo ta’u, gahumsaa fi dandeettii haaraan dabaluunis guddina dinagdee kakaasuuf gargaaruu danda’a. 
Kanuma waliin walqabatees godaansi dorgommii hojii dabaluu, akkasumas walitti bu’insa hawaasummaa fi aadaa uumamuu danda’us fiduu danda’a. 
Kanaafuu biyyoonni erganii fi fudhatan godaansi balaa inni mudachuu danda’u salphisuun faayidaa argachuu danda’u guddaa ta’een akka hogganamu tarkaanfii barbaachisaa ta’e fudhachuun barbaachisaadha.
Dhiibbaa godaansi qabu keessaa inni guddaan tokko dhiibbaa inni dinagdeefi
aadaa biyya fudhatuurratti fiduu danda’udha
Godaantonni yeroo baayyee gatii fi amantaa adda addaa of biraa fiduudhaan aadaa haaraa fi aadaa jiru gidduutti walitti bu’insa uumuu danda’a.
Kunis biyya fudhatu keessatti waldhabdee uumuu danda’a.
Sababnisaas ummannishee yaadotaafi aadaa haaraa godaantota bira jiruun walsimsiisuuf rakkisaa ta’uu ni danda’a. 
Gama biraan immoo garuu, yaadniifi gatiisaanii aadaa naannoo keessatti walitti makamuu waan danda’uuf, argamuun godaantotaa biyya keessummeessituuf madda badhaadhinaa ta’uu ni danda’a.
Dhiibbaa godaansi qabu keessaa kan biroo dhiibbaa inni caasaa aadaa biyya fudhatuurratti qabudha.
Namoonni baay’een gara bakka haaraatti yommuu deeman, afaan, aadaa, amantaa fi sona ykn duudhaa mataasaanii fudhatanii dhaqu. 
Kun ummatoota keessummeessitootaaf madda badhaadhinaa ta’uu danda’a. 
Sababnisaas isaan yaadaa fi muuxannoo haaraadhaaf waan saaxilamaniifi. 
Garuu akkaataa qaamolee haaraa kana aadaa jiru keessatti walitti makuu danda’anirratti wal hubannoon ykn waliigaltee dhabuun yoo jiraate waldhibdee fiduu danda’a. 
Godaantonni kun milkaa’inaan akka walitti makaman mirkaneessuuf, mootummoonnii fi qooda fudhattoonni biroo fedhiisaanii hubachuuf, qabeenya gahaa walitti makamuuf kennuufi imaammata adda addaa hunda hammate qopheessuun barbaachisaadha.
Faayidaa aadaa godaansarraa argamu cinaatti faayidaan dinagdee argamuu danda’us ni jira. 
Godaantonni yeroo baayyee yaadaa fi tekinooloojii haaraa ofiisaanii qaban wajjiin kan dhufan yoo ta’u, kunis biyya keessummeessitu keessatti oomishtummaa fi invastimantii dabalataa fiduu danda’a. 
Kana malees, godaantonni yeroo baay’ee qaawwa gabaa hojii keessatti mul’atu guutuudhaan, hojjechiistotaa fi hojjetoota fedhiisaanii guutuuf gargaaruu danda’an ni argatu.
Dabalataanis, godaantonni hojiiwwan namoonni naannoo sanaa hojjechuuf fedhii hin qabne kan akka hojii harkaa ykn hojii tajaajilaa fudhachuuf fedhii guddaa qabaachuu danda’u.
Gama dinagdeetiinis godaansi gabaa hojiirratti dhiibbaa gaarii qabaachuu danda’a.
Sababiinsaas yeroo baay’ee godaantonni dandeettii fi beekumsa adda addaa guddina dinagdee fi misooma guddisuuf gargaaruu danda’u of biraa qabaachuu danda’u. 
Kunis qaawwa gabaa hojii keessatti mul’atu guutuu fi dinagdee guddisuuf gargaaruu danda’a.
Dhumarratti, godaantonni yeroo baayyee hojii seera qabeessa gibira maddisiisurratti hojjechuu waan danda’aniif, bu’uura gibiraa biyya tokkoo keessattis gumaata qabaachuu ni danda’u. 
Wantoonni kun hundi biyya keessummeessituuf dinagdee badhaadhinaafi socho’aa ta’e uumuu danda’u.
Godaansi bu’aa gaarii fi hamaa fiduu akka danda’u hubachuun barbaachisaadha.
Rakkoo dinagdee ykn hawaasummaa biyya tokkoo hundaaf furmaata osoo hin taane, haaraa mataasaa uumuu danda'a. 
Haata’u malee, yoo sirnaan bulfaman godaantonni guddinaa fi misooma manasaanii haaraa kanaaf gumaacha guddaa gochuu danda’u.
Barnoota, deggersaaa fi qabeenya sirrii ta’een, godaantonni qoqqoodinsa aadaa riqicha godhachuuf gargaaruu, dandeettii fi beekumsa haaraa hawaasasaaniif fiduu, dinagdee naannoo sanaaf gumaacha gatii guddaa qabu gochuu danda’u.
Kana malees, godaantonni kaappitaala namaa biyyoota isaan keessummeessanitti fidu.
Carraan yeroo kennamu muuxannoo fi ilaalcha adda addaa qaban fayyadamuun kalaqa haaraa fi furmaata qormaata addunyaa uumuu danda’u. 
Godaantotaaf haala simannaa uumuudhaan biyyoonni ogummaa fi dandeettii sammuuwwan ciccimoofi qaroo addunyaarraa dhufan tokko tokkorraa fayyadamoo ta’uu danda’u. 
Kunis guddina dinagdee dabaluu, tajaajilli mootummaa fooyya’aa fi hawaasni tokkummaa fi oomishaa ta’e akka uumamu taasisa. 
Kanaafuu biyyoonni godaansaaf, mala waliigalaa fedhii hawaasummaa fi dinagdee godaantotaa akkasumas faayidaa isaan fiduu danda’an tilmaama keessa galchuun barbaachisaa ta’uu hubachuun murteessaadha.
Kanaafuu, mootummoonni imaammataa fi sagantaansaanii mirgaa fi nageenya godaantotaaf kutannoon akka calaqqisu, lammiileen hundi seenaa ykn sadarkaasaanii osoo hin ilaaliin carraan walqixa akka kennamu mirkaneessuu qabu. 
Haala nageenya qabuun, simannaafi hunda hammate uumuudhaan godaantonni qaama milkaa’ina biyyattii ta’uu danda’u.
Qabeenyaa fi deggersa sirrii ta’een godaantonni guddina dinagdee fi guddina hawaasa keessa jiraatan keessatti gahee olaanaa taphachuu danda’u. 
Faayidaan argamuu danda’u bal’aa waan ta’eef nama hundaaf egeree ifa ta’e uumuu danda’a.
Haaluma kanaan Mootummoonnii fi hawaasni godaantota akka ba’aa osoo hin taane akka qabeenya gatii guddaa qabuutti ilaaluu fi fudhachuun murteessaadha.
Dandeettii godaantonni fidan akka gaariitti fayyadamuuf haala simannaa fi tasgabbii itti dhaga’amu uumuun barbaachisaadha. 
Kana jechuun tajaajila hawaasummaa, kan akka eegumsa fayyaa fi barnootaa akka argatan gochuu akkasumas hawaasasaanii keessatti guutummaatti akka hirmaatan carraa uumuu jechuudha. 
Kana malees, mootummoonni godaantotaa fi dhalattoota gidduutti dirree walqixa ta’e uumuuf carraaquu qabu.
Kana malees, mootummoonni godaantota jireenya lammummaa fi siyaasaa keessatti hammachuudhaaf dursa kennuu qabu. 
Kunis tarkaanfiiwwan bakka bu’ummaasaanii mirkaneessan kanneen akka seera sagalee kennuu addaa fi sagantaalee tarkaanfii mirkaneessaa hojiirra oolchuudhaan galma ga’uu danda’a.
Dhumarratti mootummoonni godaantonni tajaajila bu’uuraa tajaajila fayyaa, barnootaa fi wabii maallaqaa dabalatee akka argatan gochuus hojjechuu qabu. 
Tajaajila kana kennuudhaan godaantonni hawaasa keessatti haala gaariin walitti makamuu kan danda’an yoo ta’u, kunis miseensota hawaasaa oomishaa akka ta’an isaan dandeessisa. 
Dabalataanis, mootummoonni carraa guddina dinagdee uumuuf carraaquu qabu kan akka liqii maayikiroo ykn leenjii hojii argachuu, tattaaffiin kun hundi haala godaantonni itti dagaaguu fi milkaa’ina sabaa keessatti gumaachuu danda’an uumuuf gargaara.
Dabalataanis mootummoonni godaantonni loogii fi gidiraarraa akka eegaman gochuu qabu. 
Kunis imaammataa fi seera farra loogii cimaa hojiirra oolchuudhaan akkasumas namoota miidhaa irra ga’eef qabeenyaafi deggersa kennuudhaan ta’uu danda’a. 
Kana malees, godaantonni humna hojii keessatti guutummaatti akka hirmaatan carraan haqa qabeessa ta’e akka kennamu gochuun murteessaadha. 
Kunis tarkaanfiiwwan akka loogii hojjechiisaa hir’isuu, leenjii hojii dhaqqabamaa ta’e kennuu fi argama tajaajila liqii xiqqaa babal’isuu barbaaduu danda’a.
Biyyoonni godaantotaaf qabeenya akka guddataniif isaan barbaachisu kennuu bira darbee bu’uura seeraa haqaqabeessa ta’e uumuu fi eeguu qabu. 
Kana jechuun mirga hojjetaa akka argatan gochuu, akkasumas godaantonni akka hin fayyadamne ykn mirga namoomaa bu’uuraasaanii akka hin dhorkamne mirkaneessuu jechuudha.
Mootummoonni imaammata loogii hir’isuufi godaantota hundaaf ilaalcha haqa qabeessa taasisu uumuunis barbaachisaadha. 
Kana gochuudhaan mootummoonni haala nama hundaaf simannaa fi haqa qabeessa ta’e uumuu danda’u. 
Godaantonni gargaarsa seeraa fi deggersa bifa biroo kan akka mana jireenyaa nageenya qabu, kunuunsa fayyaa fi barnootaas argachuu danda’uu qabu.
Mootummoonni daandii lammummaa uumuu qabu, godaantonni dinagdee keessatti gumaacha akka godhaniifi akka lammiilee walqixaatti hawaasa keessatti akka hirmaatan gochuu qabu. 
Kana malees, mootummoonni jibba biyyoota alaa fi loogii ittisuu, akkasumas sagantaalee hubannoo hawaasaa hubannoo fi wal danda’uu guddisan uumuurratti of eeggannoo gochuu qabu. 
Hawaasa simannaa fi haqa qabeessa ta’e guddisuudhaan godaantonni nama hundaaf egeree ifa ta’e ijaaruuf gargaaruu ni danda’u.
Dhumarratti mootummoonni garaagarummaa godaantotaaf beekamtii kennuufi kabajuu qabu. 
Kunis godaantonni naannoo haaraa isaaniitti akka madaqan gargaaruuf tajaajila deggersaa kan akka gorsaa, barnootaa fi kunuunsa fayyaa kennuu dabalatee ta’uu danda’a. 
Dabalataanis, saboonni loogii fi faayidaarraa eegumsa seeraa kennuudhaaf carraaquu qabu. 
Haala hunda hammate uumuudhaan godaantonni dandeettiisaanii guutuu qofa osoo hin taane guddina biyyasaanii haaraa keessatti gumaachuu danda'u.
Komiishiinii Karooraafi Misoomaa Oromiyaatti, Daarektoreetii Qorannoo Imaammataafi Misoomaan qophaa’ee kannuuf ergame.
Bulchiinsa gaarii mirkaneessuun dagaagina sirna dimookiraasiitiif bu’uura!
Sababiiwwan ayyaana injifannoo.
tokkummaa biyya keenyaa qorumsa keessa galchan biyya keessaas ta’e alaa haa maddani imaanaa akaakileewwan keenyaa awwaaraan makuuf kan ka’an waan ta’aniif diinota hunda keenyaati. 
Tarkaanfiiwwan badii bilisummaa fi birmadummaa keenyarratti aggaamaman akka dhiitoowwan saggoo Itoophiyaa gidiraadhaan dhaallerratti biqilanitti lakkoofnee ittiin mormina. 
Qaamota Itoophiyaa xiqqeessuufi Itoophiyummaa xureessuuf dhihee barii’u shira xaxan akka qarabaawwan qaramanii eenyummaa Adwaan ittiin walitti nuhidhe kutuuf qophaa’aniitti fudhanne waliin irratti qabsoofna.
Adwaan injifannoo waraanaa goraadee fi madfiin; eeboofi qawween; gaachanniifi baarudni uuman qofaa miti. 
Kan dhuudhaalee onneefi gootummaa, ogummaafi ida’amuu jedhamaniitis malee. 
Diina baay’inaafi gahumsa meeshaatiin nucaalu kan injifanne duudhaalee kanneeniin olaatummaa waan qabaanneefidha. 
Xaaliyaaniin meeshaa waraanaa ammayyaa jira jedhame hidhattus, ooneefi gootummaa Itoophiyaanotaa injifachuuf hin dandeenye; dawoo cimaa hammamii ijaartus humna ida’amaa abbootii keenya duraanii hin damdamanne; hammaam baandaawwan bu’aafi matta’aadhaan sossobaniyyuu malaafi toftaa qondaaltota waraanaa keenya jalaa hin baane.
Sababiiwwan heddudhaan hiikni Injifannoon Adwaa Itoophiyaaf qabu akka maallaqa olkaa’amee gatiinsaa yeroo waliin dabalaa deemuutti lakka’amuu danda’a. 
Akka qabeenyaa dilbii abbootiin keenya duraanii nuukaa’anii, kan dhaloonni hundi jijjiirratee nagaa, misooma, jaalala, tokkummaa, cimina, gootummaa, ulfinaafi olaantummaa ittiin bitachuu danda’uuti.
Irbaatas kabajas kan ta’uudha.
Qabeenyi dilbiin kun waggoota dhibba darbanitti weerara irra deddeebiidhaan nutti aggamaman akka qolannu nugodheera.
Qabeenyaan dilbiin kun gita-bittaafi gita-bittoota akka ittifnu nugodheera. 
Qabeenyaan dilbiin kun diigamuuf jìru edda jedhamnee boodas deebinee akka joobiraa haarofnee akka jabaannu nudandeessiseera. 
Qabeenyaan dilbii kun sabdaneessummaa hin qoqqoodamneen, tokkummaa hin dachaaneen cimnee jiraachuudhaan nugaheera.
Wayita Injifannoo Adwaa yaadannu qaamolee afur yaadachuutu nubarbaachisa. 
Hooggantoota duulichaa, duultota waraanaa, dugduubee waraanichaafi uummata bu’uura duultotaa ta’e.
Injifannoo akka Adwaa fiduufis humnoonni kunneen waliigalanii, qindaa’aniifi walhubatanii kaayyoo biyyoolessaa tokkoof hojjechuuturra ture. 
Atsee Miniliik lammffaafi Iteegee Xaayituun guutummaa waraana Itoophiyaa qindeessanii hooggananiiru. 
Yeroofi haala malu filatanii humna keessaafi deeggarsa alaa qindeessanii, ogummaa hooggantummaafi mala dippiloomaasiitiin rakkoowwan bira darbanii; duulaafi injifannoo namoota kuma dhibbatti lakka’aman qindeesseefi walitti hidhe; kan sochiisaatiin addunyaarratti ajaa’ibsiisaa ta’e, hooggananiiru. 
Malli hoogganaa jarjaree murteessuudhaan hin beekamu. 
Murtii sirrii haalaa fi yeroo malu keessatti murteessuudhaan maleessa. 
Bara 1881 irraa kaasee dhukkubni horii sababa Xaaliyaanotaatiin seene waggoota afuriif uummatas horiisaas miidhee ture. 
Beelli hamaanis mudatee ture. 
Xaaliyaaniin daangaa dhiibaa dhufuunsaa utuma beekamuu hamma guyyaa hamaan sun darbutti, meeshaanis hamma alaa seenutti obsuu barbaada ture.
Hooggansa abbaa gulantaa sadii turerraa barumsa fudhannu qabna. 
Gubbaarra Mootiin moototaa, itti aanee hooggantoota naannawaa, achirraas dursitoota waraanaa. 
Hooggantoota nannawaa addaddaa keessaa tokko tokko mootichaa waliin kan walii hingalle turani. 
Bu’aan biyyoolessaa garuu tokko isaan taasise. Tokko tokko fincilanii turan. 
Biyyi weeraramte, daangaanis darbamte gaafa jedhaman garuu lolasaanii dhuunfaa cinatti dhiisanii Itoophiyaaf duulani. 
Tokko tokko sirna bulchiinsaa ture waliin walii hin galani turan. 
Diinni biyya balleessu yeroo dhufu garuu garaagarummaasaanii danda’anii waldhabdeesaanii Itoophiyaa gaditti godhanii duulani. 
Qondaaltotaafi aangawwan sana hunda, bulchitoota naannawaa matasaanii sana hunda, hooggantoota hawaasaaa sana hunda waanti duula tokkoof qindeesse maalinni? Sirnicha, bulchiinsicha yookiin dhugeeffannaa ture miti. 
Amantii hunda keenyarra Itoopyiyaatu caala jedhu malee. 
Ulfina keenyarra, garaagarummaa keenyarra, komee keenyarra, lola keenyarras Itoophiyaatu nuucaala jedhanii yaaduu malee. 
Kanarraa barumsa fudhannu qabna.
Duula guddaa sabdaneessummaa fi tokkummaan biyyaa cimee itti mul’ate kanarratti hawaasni Itoophiyaa hin hirmaanne hin jiru. 
Afaan sabaa fi sablammoota kallattii addaddaarra dhufan waliigalche “bilisummaa” yoo ta’u, sirni waraana sana hunda ajaja tokko jalatti fide “Itoophiyummaa” jedhama. 
Sana dura Itoophiyaanonni golee afranirraa dhufan hamma kanaan bakka tokkotti walarganii hin beekan. 
Bara akka har’aa meeshaaleen sabqunnamtii hin jirretti oduun labsichaa dafee akka walgahu kan godhe miira jaalala biyyaa hundumaa bira tureedha.
Injifannoon Adwaa injifannoo warra duree ta’ee hoogganee qofa hin turre; injifannoo warra dugduubee turaniitis malee. 
Gootonni diinaa basaasanii odeefannoo fidan, gootonni dippiloomasii biyyoota garaagaraarra deeggarsa meeshaa argamsiisan, gootonni artii waraanicha onnachiisaa turan, abbootiin amantaa waraanicha kaayyoof jajjabeessaa turan, hojjettoonni galaa qopheessaafi dhiyeessaa turan, gootonni wal’aansaa warra madaa’an yaalaa turan, gootonni injiinaroonni daandii baasaafi sirreessaa turan, gootonni seenaa galmeessaa turanis jiru turan. 
Ogeessi hin duulleefi ogummaan hin hirmaanne hin turre. 
Ijoolleeniifi manguddoonni, dhiironniifi dubartoonni hundi akka ogummaafi humnasaaniitti dirqamoota addaddatiin duulaniiru.
Itoophiyaan kan as geesse fuuldurattis kan cimtee dhaabattuufi kan misoomtus haala kanaan akka ta’e hubachuutu nurra jira. 
Bu’urri qabsoofi injifannoo kana hundaa uummatichadha. Gootummaan akka aadaa keenya ta’u kan godhe uummatichadha. 
Garaagarummaan tokkummaa sabdanessummaatiin, walitti bu’insi araaraan, lola jaalalaan, fayidaan dhuunfaa faayidaa biyyaatiin akka bakka bu’u kan godhe uummatichadha. 
Kan galaa qopheesseefi gootota faarsaafi jajaa kan gaggeesse uumatichadha. 
Bakka garaagaraatii meeshalee barbaadee goota kan hidhachiise uummatichadha. 
Wayita waraanni adda waraanaatti duule naannoosaa kan eege uummatichadha. 
Injifannoo booda akka biyyi hin beelofne kan midhaan oomishe, horiis kan eegee uummatichadha. 
Daa’imman warra aarsaa ta’anii kan guddise, gootota madaa’an kan kunuunse uumatichadha. 
Bakka uummatni injifataan hin jirretti raayyaan injifataan akka hin uumamne dagatamuu hin qabu.
Har’as Itoophiyaan humnoonni afranuu kaayyoo tokkoof akka dhaabataniif barbaaddi. 
Hooggantoota, duultota, dugduubeewwaniifi bu’uurota. 
Kaayyoon keenya tokkoodha; Itoophiyaa biyya Afrikaa gama hundaan badbaate taasisuu. 
Hooggantoonni sadarkaa garaagaraarra jiran, duultonni dhaabbilee addaddaa keessa jiran, dugduubeewwan duultota beekumsaan, maallaqaan, gorsaan, abboommiidhaan, yaadaan, ogummaadhaan deeggeran; uummata kana hundaaf abbaafi irraas fayyadamaa ta’u waliin tokko taanee yoo hin hojjenne badhaadhinni hawwii malee jireenya hin ta’u. 
Warra seenaa hojjetan dhiisaati warra seenaa yaadatan illee hin taanu. 
Duultonni Adwaa weerara dhukkubaa fi qorumsa uumamaa waliin qabsaa’aniiru. 
Bulchiinsaafi daandii bittaa irratti garaagarummaa qabu turani. 
Dhiibbaan alaa isaan mudateera.
Baandaan keessaas isaan qoreera. 
Kun hundi garuu Itoophiyaa gadittidha jedhanii kaayyoo tokkoof qabsaa’aniiru. 
Kaayyoo tokkoof aarsaa ta'aniiru. 
Waan argatanirra waan nuuf kennanitu caala. 
Waan fayyadamanirra kan nufayyadanitu caala. 
Namni biyyasaaf hojjetu daandiinsaa kanumadha.
Har’as qorumsoonni fuuldura keenya jiru. 
Gootonni kan ittiin madaalaman garuu qorumsoota kana abdii boriif jecha darbuudhaani. 
Gatii nuuf kanfalameen jiraachaa waan jirruuf nutis dhaloota dhufuuf gatii kanfaluu qabna. 
Itoophiyaan yennas utuu gita-bittoota Awuroppaatiin marfamuushee, keessaas dhumaatii horiifi beelaan qoramuushee qofa ilaalteetti ta’e, onneefi jabina hin argattu ture. 
Ummatni rakkooleesaa qofaa lakka’uu carraawwansaa isa jala darbu. 
Carraawwansaa lakka’ee kan cimee dhaabbatu garuu rakkooleesaa ni injifata. Adwaan rakkoodhaan xaxamanii hafuu nu hin barsiifne; carraa lakkaa’atanii rakkoo cehuu malee. 
Kaleessarra borirratti yoo xiyyeeffanne, waan hundumaa Itoophiyaa gaditti yoo taasifne, tokkummaa keenya sabdaneessa ta’e yoo cimsine, qormaatni akka hurrii numarse akka aaraa baqatee bada. 
Ennas hiyyummaafi duubatti hafummaa irratti, gargar bahuufi qoqqoodamuu irratti injifannoon Adwaa deebi’ee niraawwatama. 
Hunduma keenyaaf Ayyaana Injifannoo gaarii haa ta’u.
Itoophiyaan tattaffii ijolleesheetiin sodaatamteefi kabajamtee bara baraan haa jiraattu!!
Uumaan Itoophiyaa fi uummatashee haa eebbisu! Jechuun ergaasaanii xummuraniiru MM Doctor Abiyyi.
Harka keessan saamunaafi bishaaniin yeroo yeroodhaan sirriitti dhiqadhaa!
Dorgommiin Waancaa Addunyaa balfa sassaabuu gaggeeffamuufi.
Waancaa Addunyaa Kubbaa Miilaa addunyaa 22ffaa Kaataaritti barana gaggeeffamerratti deggartoonni garee biyyaaleessaa Jaappaan isteediyeemii keessaa kosiiwwan sassaabuun wayita qulqulleessan argamuun addunyaaf fakkeenya ta’uunsaanii niyaadatama.
Ammammoo dorgommii Waancaa Addunyaa balfa ykn kosii magaalaa keessaa qulqulleessuu isa jalqabaa ta’e qopheessuuf jirti.
Dorgommii kanarrattis biyyoonni hirmaatan namoota sadii hanga shaniin bakka kan buufaman yoo ta’u, dorgommichis bashannansiisaa qulqullina magaalaa kan eegsisudhas jedhameera.
Ji’a sadaasaa itti aanu kana 2023 dorgommii balfa sassaabuu addunyaa jalqabaa kanarratti biyyoonni bakka bu’ootasaanii baay’innisaanii olitti eerame ni ergu jedhamee kan eegamu yoo ta’u, biyyootaaf ergaan darbuufi yaadichis fudhatama argachuunis dhagaa’ameera.
Hirmaattonni dorgommichaas daandiiwwan magaalaa guddoo biyyattii Tookiyootti kosiiwwan ykn balfa gatamani ariitiin walitti qabuun ulfaatina walitti qabameen kan caalee argame injifataa dorgommichaa akka ta’us gabaafameera.
Dorgomittoonni marsaa jalqabaarratti waliin dorgommii eegalanis namoota sadii yoo ta’an kanneen hafan jijjiiramanii seenuun dorgommicha ni gaggeessu. 
Baa’inni garuu shan caaluuhin qabu. 
daqiiqaa 60 fi ykn sa’aatii tokkoof balfawwan halluu garaagaraa qaban gosa adda addaa daandiirraa sassaabuun meeshaa pilaastikaa qophaa’ee keessaati walitti qabu.
Balfa ykn kosii yeroo murtaa’eef sana keessatti walitti qabanis miizanarra kaa’uun madaalchisuu akkuma ulfaatinasaatti gareen caale mo’ataa ta’a.
Kanneen balfa ykn kosii ulfaattinnisaa wal fakkaataa ta’e sasaaban gosa balfichaan ykn balfi walitti qaban hedduu kan manca’e ykn fooliinsaa hammaataa ta’e sassaaban kanaan akka adda baafaman qopheessaan sagantichaa Taakaayaasuu Udagaawoo ibsaniiru.
Biyyoonni dorgommicharratti hirmaatan ulaagaa dorgommichaa beekuun akka hirmaatan kan taasifamu ta’uu kan himan Udagaawoon badhaasa garee injifatee, dorgommichi guyyoota meeqaaf akka turu, yeroo hammamiitti deebi’ee akka qophaa’uufi baayy’ina biyyoota hirmaataniirratti garuu wanti jedhan hin jiru.
Dorgommii qulqullina waliin dorgommiin qophaa’e kuni daandiiwwan gurguddoofi bakkeewwan namoonni hedduun itti fayyadaman qulqulleessuun fayyaa hawaasaa eeguu keessatti gaheen qabu guddaa ta’uun kan itti amaname yoo ta’u, infataa adda baasuun garuu ulfaataa ta’a jedhameera.
Jaappanoonni hirmaannaasaanii jalqabaa kan ta’e Waancaa Addunyaa bara 1998 Faransaayitti adeemsifamerratti dirree kubbaa miilaa keessatti falmii taasisaniin osoo hin taane bakka ta’anii kubbaa daawwatan qulqulleessuun xiyyeeffannoon kosii dhabamsiisuuf kennaan olaanaa ta’uu addunyaatti agarsiisuunsaanii ni yaadatama. 
Waancaa Kaataaritti adeemsifamerratti gareensaanii gahumsa cimaa agarsiisuun morkataa cimaa ta’uun cinaatti xiyyeeffannoo qulqullinaaf qaban irra deebi’uun mirkaneessaniiru.
Fattee guddicha addunyaa.
Fattee guddicha addunyaa kanaa maqaa masoo Gooliyad jedhamuun beekamuufi sanyiinsaa sadarkaa baduurra gahee jiru ogeessa tokkoon argame baraaruuf hojjetamaa jiraachuun dhagaa’ame.
Sedriik Foogwaan rogeessa eegumsa naannoofi bineensotaa yoo ta’u, utuu hojiisaa idileef bosona keessa socho’uu ture kan fattee kana arge, guddina isaa bayyee ajaa’ibsiifate.
Hanga adurree guddachuun, fatteen kun addunyaarratti fattee isa guddicha ta’uunsaas mirkanaa’eera.
Hojii sanyiisaa badiirrraa baraaruun itti fufsiisuuf tasiifamurratti fattee kana kan argate Sedriik, akka daa’ima xiqqootti ol fuudhee mararteen baatee mul’ateera.
Roggeessi eegumsa naannoofi bineensota lammii Kaameruun kun, egeree gosa fattee gooliyaad jedhamaniifi kan jiraachuunsaanii balaaf saaxilamee jiru kanaaf falmuuf jecha piroojektii tokko hundeesseera.
“Yeroon gosa fattee kana argadhe bayyee adda ture. 
Addunyaa keessatti isa guddicha, kun wanta salphaatti bakka biraatti argannu miti, baayyeen boone,” jedha.
“Jiraattonni naanicha wanta akkanaa qabaachuusaaniitti eebbifamoo akka ta’an himu; aadaa keessatti bakka guddaa akka qabutti ilaalama.”
Waggootii hedduuf, fatteen gooliyaad kun Kaameeruunfi Ikwaatoriyaal Giinii keessatti nyaataafi daldala beeyladaaf gar-malee adamsamaa tureera.
Naannoon lageeniifi burqaalee gosti fattee kun keessa jiraatu ariitiin babbadaa jira, kanaaf amma galmee bineensota baduuf deemanii Red List irratti galmaa’ee jira.
Saayinsii keessatti wa’een fattee kanaa wanti beekamu muraasadha, Kaameruun keessattillee jirattoonni hedduun bu’aa bineensi kun sirna uumama keessatti qabu hin beekani. 
Fakkeenyaaf ilbiisota qonnaa balleessuu danda’an nyaata.
Gartuun kunuunsaa kun adamsitoonni, fattee kana nyaataaf fayyadamuurra yeroo argan akka galmeessaniif saayintistoota uummataa akka ta’aniif amansiisuuf yaalaa jiru.
Dabalataanis filannoo madda nyaataa biraa uumuuf jecha, gartuulee biyyattii waliin ta‘uun qonnaa ciilalluu hundeessuuf hojjechaa jiru.
Hojiin kunuunsaa kun bu’aa fiduu eegaleera, amma fatteen guddichi kun lageen Paarkii Gaara Nilonako keessa jiranitti deebifamuuf jira.
Jijjiirama kan fide, namichi adamsa irratti hojjechaa ture, ollaan isaa fattee tokko qabachuusaa yemmuu bilbilee gabaasedha. Sediriik fattee kana oolchee, gara bosonaatti deebisuu danda’eera.
“Hanga baraabaraatti qabaachuu dandeenya, ittiin boonuus itti fufna jedheen amana,” jedha.
Hojiin fattee gooliyaad kunuunsu kun dhaabbata Sagantaa Hoggansa Kunuunsa (CLP) kan, dhabbilee Fauna & Flora International, BirdLife International fi Wildlife Conservation Society jedhamaniin hoogganamuun akka deeggaramu Odiitii Seentiraal gabaaseera.
Fiigicha Guddaa 1ffaa Shaggariifi sochii ispoortii hawaasaa.
Giddugala Tuurizimii ispoortii ta’uun misooma ispoortii sadarkaa barbaadamuun guddisuun galmoota ijoo Magaalaan Shaggar xiyyeeffannaan 
irratti hojjechuuf hundaa’eeef keessaati. 
Magaalaa seena qabeessi kun baruma kana keessa hundaa’uun haaldureewwan hojiitti seenuuf isa dandeessisan guuttachuuf hojjechaa kan ture yoo ta’u, Guraandhala 19 bara 2015 hundeeffamasaa kabajuun ifatti hojii eegaleera. 
Kabaja hundeeffama magaalichaa sababeeffachuunis jala bultiisaarratti qophiileen garaagaraa geggeeffamaa kan turan yammuu ta’u, kana keessaa Sagantaan Fiigicha guddaa1ffaa’Shaggariifi Sochiin Ispoortii hawaasaa isa tokko ture.
Fiigichi kun ergaa ijoo,“Shaggariif Nan fiiga!” jedhuun kutaa Magaalaa Koyyee Facceetti kan qophaa’e yammuu ta’u, waldorgommiin fiigicha Km 5, agarsiifni maarshaal aartii daa’immanii, agarsiifni gugsii Fardeeniifi sochiin ispoortii hawaasa bal’aa hirmaachise geggeeffameera.
Itti Gaafatamaa Waajjira Dargaggoofi Isoortii Magaalaa Shaggar Obbo Naasir Huseen sagantaa kanarratti haasaa taasisaniin kaayyoon sagantaa kanaa guddaan, atileetota abdii biyyaa ta’an horachuu, sosochii ispoortii hawaasaa geggeessuun ispoortiin ummata keessatti akka idilaa’u taasisuufi galma Magaalichi Giddu Gala Tuurizimii Ispoortii ta’uuf qabate milkeesssuufi.
Fiigicha kanarratti kilaboonni kutaalee Magaalichaafi 
naannolee biroo 19 atileetota dhiiraafi dubaraan kan hirmaachisan yammuu ta’u, atileetonni dhiiraafi dubaraa baayyinnisaanii 350 ta’an fiigicha seena qabeessa Shaggariin tumsuuf fiigame kanarratti hirmaataniiru.
Haaluma kanaan, waldorgommii fiigicha km 5 geggeeffame kanaan dhiirotaan Atileet Addisuu Girmaa kilabii kutaa Bulchiinsa magaalaa Buraayyuurraa dorgommicha daqiiqaa 13: 45: 63’n xumuruun 1ffaayoo ba’u, atileet Milkeessaa Mangashaa kilabii kutaa bulchiinsa magaalaa Sabbataarraa sadarkaa 2ffaafi atileet Alfoom Tasfaayee ammoo kilabii Komiishiinii Poolisii Amaaraarraa 3ffaa baa’uun xumurameera.
Gama dubaraatiin ammoo fiigichuma km 5 kanaan atiloota dubaraa hirmaatan keessaa atileet Asmaarech Asaayyee kilabii Komiishiinii Poolisii Amaraarraa dorgommicha daqiiqaa 15:57:43’n xumuruun 1ffaa yoo baatu, atileet Daadhii Duubee sadarkaa 2ffaafi atileet Immabeet Nugusee ammoo sadarkaa 3ffaan xumuraniru.
Fiigich Guddaa 1ffaa Shaggar seena qabeessa kanarratti atleetota hirmaachuun sadarkaa 1ffaa hanga 5ffaa ba’aniif badhaasni meedaaliyaa kan kennamu yammuu ta’u, atileetota sadarkaa 1-3tti ba’aniif ammoo dabalataan badhaasni waancaafi maallaqaa kennameera. 
Haaluma kanaan, saala lamaaniinuu sadarkaa 1ffaa kan ba’aniif qarshii kuma 30, sadarkaa 2ffaa kan ba’aniif qarshii kuma 25fi sadarkaa 3ffaa kan ba’aniif qarshiin kumni 20 kennameefiira.
Kana malees, saala lamaanirraa atileetota fiigicha kana sadarkaa 1ffaan xumuruun rikardii Fiigicha Guddaa 1ffaaShaggar kana galmeessaniif beekamtiin kenameera.
Gama biraatiin ammoo, kilaboota fiigicha kanarratti atileetota hirmaachisuun sadarkaa 1-3tti ba’aniif waraqaan beekamtii kan kenname yammuu ta’u, akka waliigalaatti kilabiin Komiishiinii Poolisii Oromiyaa atileetota dhiiraa baayyinaan hirmachisuun sadarkaa 1ffaa baheera.
Kana malees, sagantaa kanarratti Sochiin ispoortii hawaasaafi fiigichi hawaasa bal’aa hirmaachise akkasumas agarsiifni gugsii fardaa geggeeffameera.
Saganticharratti kan argaman Ministirri Ministeera Aadaafi Ispoortii Obbo Qajeelaa Mardaasaa haasawa taasisaniin sirnoota darban keessatti ummanni Oromoo gara magaalaa Finfinneetti yeroo dhufu afaansaan dubbachuufis ta’e tajaajila argachuuf rakkachaa turuu eeruun, magaalaan Shaggar hundaa’uun carraa guddaadha, rakkoo kana furuufis gahee guddaa qabaata jedhaniiru.
Ispoortiin fayyaa namaaf bu’aa qabaachuurra darbee hawaasa gidduutti tokkummaa, jaalalaafi obbolummaa cimsuu keessattis qooda guddaa qaba.
Dhaloonni ammaa carraa kanatti fayyadamee kaayyoo Magaalaan kun hundaa’eef milkeessuuf waan danda’uun itti hirmaachuu akka qabus dhaamaniiru. 
Dhaabbata Birihaaninnaa Salaamitti Maxxansame.
Pirezidaantiin BMNO Obbo Shimallis Abdiisaa deggersa ummanni lammiilee sababa hongeen rakkoof saaxilamaniif taasise galateeffatan.
Pirezidaantiin Mootummaa Naannoo Oromiyaa Obbo Shimallis Abdiisaa qaamolee lammiilee sababa hongeen miidhamaniif deeggarsa taasisuun yeroo rakkoo keessatti hawaasa qaqqaban galateeffataniiru.
Naannoo Oromiyaatti hawaasni Oromoo akkaataa duudhaa fi aadaa qabuun karaa buusaa Gonofaa akka wal deeggaruu fi wal hirphuuf hojjechaa jiraachuu fi hanga ammaattis Buusaa Gonofaan miseensota miiliyoona 9 caalu horachuu eeran. 
Buusaa Gonofaan karaa lamaan hojjeta kan jedhan pirezidaantiin MNO Obbo Shimallis Abdiisaa, inni jalqabaa hawaasa rakkateef qaqqabuufi jireenya hawaasaa fooyyessuudha jedhan.
Buusaa Gonofaan lammiilee hongeef saaxilaman hawaasa miiliyoona 4.3 deeggaraa, Barattootaa miiliyoona 5.2'f nyaata mana barnootaa keessatti dhiheessaa jiraachuu himuun, Abbootii qabeenyaa dabalatee namni kamuu miseensa Buusaa Gonofaa ta'uun gaheesaa bahaachuu akka qabu dhaamaniiru.
Baankiin Siinqee hawaasa Booranaa hongeen miidhameef deggarsa qarshii million 115 taasise.
Hojjettootnifi miseensi maanaajimantii Baankii Siinqee hawaasa Booranaa sababa hongeen miidhameef deggarsa qarshii miliyoona 115 taasise Pirezidaantiin baankichaa Obbo Niwaay Magarsaa Baankiin Siinqee waggoota 25f hawaasa keessaa Dhaabbata Maayikiroo Faayinsummaan kan tajaajilaa tureefi ji’oota 10 darbee kaasee gara baankiitti kan guddate yommuu ta’u hojjettoota 7000 kan qabu ta’uu ibsanii, wayita hawaasni rakkoof saaxilamu qaqqabuuf kan kutannoo qabuudha jedhan.
Damee gara 500 tti siqu guutuu biyyatti kan banaa jiruufi Finfinnee qofa keessatti gara 60 kan qabu Baankiin Siinqee hawaasa Booranaa sababa hongeen miidhamaniif deeggrsa qarshii miiliyoona 115 (115,000,000) Buusaa Gonofaa Oromiyaaf kenneera.
Intarpiraayizoonni bu’uura industirii gurguddaa boruuti.
Biiroon Carraa Hojii Uumuufi Ogummaa .
oromiyaa marsaa 13ffaaf intarpiraayizoota 1000 0l Dilbata darbe gara giddugaleessatti ceesise.
Sagantaa mata duree ce’insi intarpiraayizootaa badhaadhina biyyaaf jedhuun Adaamaa Galma Abbaa Gadaatti qophaa’e kanarratti Pirezidaantiin Bulchinsa Mootummaa Naannoo Oromiyaa Obbo Shimallis Abdiisaa haasawaa taasisaniin intarpiraayizootni abdii bu'uura industirii gurguddaa boruu ta’uu eeraniiru.
Biyya kana keessa yoo jabaannee hojjenne carraan hojjennee guddachuufi badhaadhina biyyaa milkeessuu olaanaa ta'uu kan eeranan Obbo Shimallis intarpiraayizoonni guyyaa kana gara guddattuu giddu galeessaatti ce’uuf sagantaa kanarratti argama dargaggoota hojii osoo hin tuffatin halkanii guyyaa dhama’anii hojjetan,carraa mootummaan uumetti fayyadaman, akka hojii hojjetanii jijjiiramuun danada'amu qabatamatti.
Horsiifatanii bultoonni Gooroo Doolaa rakkoof saaxilaamaa jiraachuu himan.
Hosiifatanii bultoonni Godina Gujii Aanaa Gooroo Doolaa sababa dheerachuu hongeefi nageenyi dhibuutiin rakkoof saaxilaamaa jiraachuu himan. 
Godinichatti sababa hongeefi rakkoo nageenyaatiin namoonni kuma dhibba shanii ol deggersa kan barbaadan ta’uun ibsameera.
Horsiisee bultoonni Aanaa Horsiisee Bulaa Gooroo Doolaa roobni yeroosaa eeggatee roobuu dhabuun hongee dheerateen beeladnis jalaa dhumanii, dacheenis gogdee bishaan dhugaatii dhabuun rakkoof saaxilamanii jiraachuu himan. 
Horsiisee bultoonni kun akka jedhanitti sababa rakkoo hongeefi nageenyaatiin qa’eefi qabeenyasaaniirraa buqqa’anii magaalaa Hara Qalloo qubsiifamuu himanii, bakka qubatanii jiran kanatti deggersi gahaan isaaniif taasifamuu dhabuun rakkoosaanii daran kan hammeesse ta’uu dubbataniiru.
Hundatuu qotaaree Bona dhukkee kaasee Ganna dhoobuun raaree.
Aduus taanaan qorri Sitti wal jijjiiree Jiraam goonni dhugaa.
Misoomaf hiriiree Qotiyyoo camadee Hundatu qotaaree.
Qotee bulaa cimaan Oomishee ol galchaa Dachee tattaraaree.
Callaa irraa galcha Qonnaan bulaa cimaan Misoomaaf bakkalchaa.
Dacheesaa kunuunsee Maatiisaaf dabarsa Qotee bulaa cimaan 
Yoomuu hin dagatuu Waqtiilee eeggatee.
Midhaan kan facaasu Yeroo lamaaf sadii  Oomishee kan galchu.
Hirkattummaa roobaa Hambisuuf kan kaatu.
Bishaan naannoo jiru  Akkamiin rakkutuu.
Oomisha abdachiisaa Dachaan kan argatu.
Kana ta’uu baannaan Hiyyummaan hin cabu.
Muuxannoo fudhannee Qamadiis haa qonnu Jallisiin oomishuu Aadaa haa godhannu.
Sabdaneessummaafi obbolummaan bu’uura tokkummaafi injifannoo keenyaati.
Jaalalaan jibbi mo’amee Itoophiyaa tokko taasisuun obbolummaa miiltoo dhugaa godhachuun shiraafi waca finxaaleyyii dura dhaabachuun biyya hundaaf mijooftuu, hunda fakkaattuufi hunda hammattu uumuuf hojjetamaa jira. 
Akkuma jaalalli jibba mo’ee tokkummaafi waliin jireenya itichu jibbi ammoo obbolummaafi waliin jireenya sabootaa laaffisuun wal gaareffannaafi hammeenyi akka dagaagu taasisa.
Humnoonni finxaaleyyii garaagarummaa uumamaa silaa miidhagina ta’u gara wal jibbinsaatti jijjiiruun, ajandaawwan wal jibbinsaaf ka’umsa ta’an uumanii babal’isuun fedhii dhuunfaa fi gareesaanii tarkaanfachiisuuf halkanii fi guyyaa hojjetanillee kaayyoon hameenyaasaanii kun yoomiyyuu hin milkaa’u. 
Imalli badhaadhinaa biyyattiin jalqabdes duubatti hin deebi’u. 
Qormaata hedduu dhalchanillee kaan irra aannee, kaanis gara carraatti jijjiiruun injifannoo gonfachaa har’a sadarkaa amma irra jirrurra geenyee jirra. 
Tokkummaa fi obbolummaan, aadaan wal kabajuufi wal jaallachuun waliin jiraachuu saboonni, sablammoonniifi ummatoonni biyyattii barootaaf gabbifatanis daba murnoota hammeenyaafi olaantummaa saba tokkoo leellisaniin kan gufatu miti. 
Murnoonni finxaaleyyii kun maqaa sabaa ykn amantaa tokkoo dahoo godhachuuf yaalanillee sabni ykn amantaan ykn waan biraa ka’umsa godhataniin kan isaan bakka bu’an tokkollee hin jiru. 
Biyyi keenya Itoophiyaan biyya qormaata uumamaafi namtolchee hedduu keessummeessuun osoo harka hin laatiin injifannoowwan gurguddaa galmeessaa har’a geesse waan taateef har’as qormaata kamiifiyyuu harka hin kennitu. 
Injifannoo caalu gonfattee diinotashee qaanessiti malee.Daldaltoonni maqaa sabaafi amantaan siyaasaa jibbinsaafi diigumsaa geggeessan warra fedhii aangoo garee tokkoo leellisan tarsiimoo jibbinsaa saba tokkorratti maxxansuun aangoo dhuunfachuuf olola diiggaa garaagaraa facaasaa oolu. 
Hawaasni keenya murnoota kanarratti dammaqee tokkummaan injifannoosaa eeggachuu qaba. 
Furmaanni jibbinsaafi kaayyoo diigumsaa murnoota olaantummaa garee tokkoo qofa leellisanii tokkummaafi ijaaramuudha.
Humnoonni kun ummata buqqaatiif saaxiluun ittiin daldalu. 
Kaayyoonsaanii inni ijoon garuu tokkummaafi obbolummaa sabootaafi sablammootaa diiguun ummanni mootummaarratti akka ka’u taasisuun aangoo giddugaleessaa dhuunfachuudha. 
Kanas karoorsanii hojjechaa jiru.
Kanaafuu ummanni keenya dammaqee tokkummaasaa jabeeffachuun shira murnoota kanaa fashaleessuun obbolummaa sabdaneessummaa dhugaa cimsuun imala karoora badhaadhinaa biyyi keenya qabattee jirtu milkeessuuf hojjechuu qaba.
Dhugaawwan waa’e ardii Afrikaa.
Ardiin Afrikaa bal’ina lafaa fi baay’ina ummataatiin ardii Eeshiyaatti aanee ardii sadarkaa 2ffaa irratti argamtudha.
Baay’ina ummata addunyaa keessaa %18 kan ta’u ardii Afrikaa keessatti argama.
Ardiin Afrikaa bal’ina lafaa km2 30,370,000 qabdi.
Baay’inni ummataa ardii kanaa 1,393,676,444dha.
Ardii Afrikaa keessatti afaanota garaagaraa kuma 3 ta’antuu dubbatama.
Gammoojjiin guddaan addunyaa, gammoojjii Antaarktikaafi gammoojjii kaaba Arkitikitti aanee ho’inasaatiin gammojjiin sadarkaa 3ffaa irratti argamu gammojjii Sahaaraan ardii Afrikaa keesatti argama.
Lagni dheerinasaatiin addunyaarraa 1ffaa ta’e lagni Abbayaa ardii Afrkaa, Itoophiyaa keessaa burqa.
Albuudni Diiyaamandii addunyaa %95 ta’uufi albuudni Warqii addunyaa %50 ta’u Afrikaa keesatti argama.
Chokoleetii hojjechuuf kan tajaajilu biqiltuun Kaakaawoo biyyoota Afrikaa afur, Aayivoriikoosti, Gaanaa, Naajeeriyaafi Kaameruunirraa argama.
Ardiin Afrikaa kaabaan galaana Meditiraaniyaa, Kaaba bahaatiin bo’oo Swiiziifi Galaana Diimaa, Kibba Bahaatiin Garba Hindiifi Dhiyaan Garba Atlaantikiitiin daangeeffamti.
Bal’ina lafaatiin biyyoota Afrikaa keessaa Aljeeriyaan 1ffaa yemmuu ta’uu baay’ina ummataatiin ammoo Naayijeeriyaan 1ffaadha.
Biyyoonni Afrikaa baldhinaan gara Heemesfeera kaaba Afrkaatti argamu.
Ardiin kun yeroo jalqabaatiif hafteen lafee dhala namaa “Hoomoo Saappiyansi” kan keessatti argameefi qaroominni durii biyyoota kanneen akka Ijiptiifi Itoophiyaa keessatti jalqabamee keessaa isaan tokkodha.
Ardiin Afrikaa bineensota bosonaa adda addaa qabu keessaa namoonni hedduun waggaatti bineensa Roobiidhaan miidhaan irra gaha.
Jibbinsii fi seenessi moggeessaa finxaaleyyiin oofamu inumaa tokkummaa Oromoo ni cimsa!
Biyyi keenya daandii jijjiiramaa sirna dimokiraasii dhugaa dagaagsu, walqixxummaa, fayyadamummaa haqa qabeessaafi ofiin of bulchuu mirkaneessu, diinagdee cimaa ijaaruufi cabiinsa hawaasummaa ture suphuun sabdaneessummaafi obbolummaa jabeessu uumuu dandeessisurratti argamti. 
Daandiin jijjiiramaa kun jijjiirama damee tokkoo waan hin taaneef yeroo tokkotti ykn waggaa tokkoof lama keessatti xumuramee kan keessa darbamu miti. 
Jijjiirama hunda galeessa biyya jabduufi kabajamtuu lammiin hundi keessatti kabajameefi ofitti amanee jiraatu uumuudha. 
Jijjiiramni akkanaa ammoo walxaxaafi qormaata hedduu keessa kan darbuudha. 
Keessumattuu dhimmi ofiin ofbulchuufi saboota biroo waliin obbolummaa fi tokkummaan waliin jiraachuun ijaarsaafi ilaalcha biyyoolessaa jabeessuu wiirtuu jijjiiramichaa isa guddaadha. 
Qabsoon sabootaa, sablammootaafi uummattoota biyyattii yeroo dheeraaf turee bara 1960moota keessa gaaffii dinagdee, ofiin of bulchuufi gaaffii dimokiraasii ta'uun as bahes dhugaa kana kan bu'uureffatedha.
Akkaataa sirnoonni darban gaaffilee kunneen ittiin deebisaa turan hanqina kan qabuufi gaaffii biraaf madda ta'uun walitti bu'insa marsaa biraaf biyya keenya kan saaxiledha. 
Seenaa siyaasaa Itoophiyaa keessatti dhugaan hin haalamne sirnoonni duraan turan mirga ofiin of bulchuu sabootaa ukkaamsuun tokkummaa biyyoolessaa qofa irratti xiyyeeffatanii hojjechaa kan turan yoo ta'u sirni ADWUI ammoo faallaa kanaan eenyummaa sabummaafi garaagarummaa qofarratti 
xiyyeeffachuun tokkummaan biyyoolessaa akka laaffatu, hariiroon sabootaa akka diigamu taasisuun biyyattiin fiixee diigumsaarra akka geessu, walitti bu’insi akka babal’atu taasisee jira. 
Jijjiiramni biyya keenyatti waggoottan afur dura dhufe gaaffiiwwan kanneen walitti araarsuun Itoophiyaa sirni dimokiraasii keessatti dagaage, walqixxummaan lammiilee keessatti kabajameefi diinagdeen cimte ijaaruu galma kan taasifatedha. 
Haata’u malee, akkuma qaamonni garaagarummaa qofa leellisaa turuun gaafa qabsoo ummataan aangoo giddu galeessaa gadi dhiisan waraana banuufi diinota Itoophiyaa dhaabbatoof ergamaa ta’uun birmadummaa Itoophiyaa balaarra buusan qaamonni olaantummaa murna tokkoo leellisan ammoo 
federaalizimii dhugaa mirga ofiin ofbulchuufi waliin biyya bulchuu ykn tokkummaa biyyaafi mirga eenyummaa sabootaa mirkaneessu akkasumas 
obbolummaa sabdaneessummaa furmaata rakkoo siyaasaa biyya keenyaa ta’e dhugoomsu ukkaamsuun sirna aadaafi eenyummaa tokkee ijaaruuf foolatu. 
Kaayyoo isaanii kana galmaan ga’achuufis jibbaafi seenessa moggeessaa oofuun sirna qabsoo uummataan ijaaramaa jiru diiguuf halkanii guyyaa hojjetu. 
Keessumaa jibbiifi duulli uummata Oromoorratti kallattii garaagaraan adeemsifamu agarsiiftuu guddaadha. 
Tooftaa qaamonni kun ittiin duula maqa balleessii gaggeessan keessaa muraasni maqaa amantaafi sabaa, namoota rakkoolee uumamaafi namtolcheen miidhamaniifi buqqa’an, ijaarsafi qubannaa seeraan alaa fa’aadha. 
Uummanni Oromoo saboota biroon akka jibbamuu gochuun tarsimoo qaamota kanaa isa biraati. 
Waan ta’eefuu, uummanni Oromoo haala qabatamaa kana hubachuun ofiisaa jidduutti tokkummaa, saboota biroo waliin obbolummaafi jaalala cimsachuun imala Itoophiyaa jabduu, kabajamtuu fi badhaatuu taate uumuuf eegale cimsee itti fufuun murteessaadha.
Hojiin jallisiin qamadii misoomsuu jiruufi jireenya keenya ni fooyyessa jedhan qonnaan bultoonni.
Hojiin misooma qamadii jallisiin misoomsaa jiran jiruufi jireenya keenya ni fooyyessa jennee abdanna jedhan qonnaan bultoonni Aanaa Beddellee himan.
Qonnaan bultoonni Aanaa Beddellee ijaaramuun qamadii jallisiin misoomsaa jiran lafa qaban misooma qamadiif oolchuusaaniin fayyadamaa tahuu himan. 
Waggoottan lamaan darban misooma qamadii hojjetaniin bu’aa gaarii argachuusaaniin bara kana bal’inaafi qulqullinaan misoomsaa jiraachuus himan. 
Qamadiin bara kana misoomsan sadarkaa abdachiisaarra jiraachuusaatiin callaa gaarii kan abdatan tahuufi kunis sochii hawaas-dinagdeesaanii akka isaaniif fooyyessu abdachuu himan.
Itti aanaan Bulchaa Aanaa Beddellee Obbo Asfaawu Koorsaa aanichatti bara kana qamadiin lafa hektaara kuma 4fi dhibba 9fi 30 irratti misoomuu himuun kanarraas callaan kuntaalli kuma 200fi kuma 11 ol ni argama jedhamee abdatama jedhan. 
Oomisha qamadii argamu kanarraas kuntaala kuma 8fi 300 ol gabaa alergiif dhiyaatas jedhaniiru.
Itti gaafatamaan Waajjira Qonnaa Aanichaa Obbo Indaashaawu Admaasuu gamasaaniin aanichatti qonnaan bultoonni kuma 8fi 500 ol misooma qamadii kanarratti hirmaachuufi inisheetiivii misooma qamadii kanaan dargaggoota dhiibba 4 oliif carraan hojii uumamuu himan. 
Itti aanaan Bulchaa Godina Bunnoo Beddellee Obbo Girmaa Fiqaaduu godinichatti oomishni qamadii bal’inaan beekamuu baatus, 
inisheetiivii haaraa qamadii baheen waggoottan lamaan darban qamadii jallisiin misoomsuun bu’aan gaarii argamuusaatiin muuxannoon gaarii argame kana babal’isuun baayyinaafi qulqullinaan oomishuuf hojjetamaa jiraachuu dubbataniiru.
Bara kana lafti hektaara kuma 37 tahu qamadii jallisii marsaa jalqabaan misoomsamuu ibsuun oomisha marsaa lammaaffaatiif qophiin taasifamaa jiraachuus eeraniiru.
Aadaa Buna Qalaa Oromoo Booranaa.
Oromoon Booranaa sirna Gadaa Oromootiif hambaadha. 
Sirni kun osoo hin daddaaqamiin dhiibbaawwan bifa hedduu qaban barootaaf irra ga’aa turan dandamatee osoo hin badiin har’a akka ga’u warren taasisan keessaa Oromoon Booranaa sadarkaa jalqabaarratti kan xuqamudha. 
Booranni hawaasaaadaan bulu, aadaasaa jaallatu, ilmoosaa akka aadaasaatti guddisudha. 
Kanaaf miidhaan hawaasa kanarra ga’u hundi calaqqee eenyummaa Oromoo hundaarraa miidhaa ga’udha jechuudha. 
Sababa balaa uumamaatiinis ta’e namtolcheen dhiibaan irra ga’u hambaa aadaa Oromoon ittiin beekamu kallattiidhaan kan miidhudha.
Har’a sababa hongeetiin Booranni rakkoo guddaaf saaxilamee jira. Loowwansaa inni akka ijasaatti ilaalu lakkoobsi guddaan jalaa dhumeera. 
Kan hafe dandamachiisuufi baraaruuf mootummaan xiyyeeffannoo guddaa kennee hojjetaa jira. 
Qaaotiin hawaasaa garaagaraafi dhaabbileenis akkasuma ummatichi balaa hongee kana akka dandamatuuf tumsa godhaa jira. 
Rakkoon hongee mudate kun godinaalee Oromiyaa biro keessattillee rakkoo guddaa hordofsiisaa waan jiruuf furmaata yeroo gabaabaa fiduufis ta’e furmaata fulla’insa qabuuf tumsi ummataa ammallee cimee itti fufuun murteessaadha. 
Hongeen kun sirna jiruufi jireenyaasaa har’a qofa osoo hin taane dhaloota dhufuufillee faayidaa guddaa qabu inni akka jiraatu gochuun jiraachisuun baayyee barbaachisaadha. 
Mata duree barreeffama kanaa isa ta’e gara aadaa Buna qalaa Booranaatti haa deebinu. 
Booranni Waaqa uumaasaa kadhachuuf barii barraaqa ka'ee buna qalataa. 
Aadaa Oromoo Booranaa keessatti gaaddisii dubbii tokko eebbaan jalqabama. 
Sirni eebbaa kun kan taasifamu ammoo buna qalaadhaani. 
Buna Qalaan Boorana biratti kabaja guddaa qabaa. 
Akkasumas bunni aadaa akka akkaatiif qalama. 
Sirni buna qalaa kan geggeeffamu yeroo hundaa osoo hin taane yeroo itti qalamuu qaba. 
Innis yeroo jilaa, yeroo fuudhaa, yeroo Gadamoojjii, yeroo imala deemamu, akkasumas yeroo koraa/walga’ii adda addaa, namoonni waldhaban ittiin araarsuuf fakkeenyaaf haati manaafi abbaan manaa yoo waldhabde erga walitti araarsanii booda maanguddoon buna qalaan gulantaafi manasaanii eebbisu. 
Walumaagalatti Buna Qalaan mallattoo nagaafi kadhannaa Waaqaati.
Buna qalaan wantoota gosa sadiirraa walitti makamee qalama. 
Isaanis: Aannan, dhadhaafi bishaanidha. 
Erga qalamee xumuramee booda meeshaasaatti naqamuun sirni eebbaa raawwatama. 
Sirni eebbaa kun kan geggeeffamu jaarrota ykn dargaggeessa fuudhee/bultii godhate qofaan geggeeffama. 
Sababnisaas maanguddoon ykn jaarsi biyyaa Gadaa abbaa hedduu waan dabarseef aadaa eebbaa fi ittiin bulmaata biyyaa ni beeka. 
Akkasumas dargaggeessi bultii godhates dhaloota lafaa dhufu waan ta’eef bakka maanguddoon yookaan jaarsi hin jirretti bakkasaanii buuudhan sirna eebbaa kan taasisuuf dhalooti dhufee darbu aadaa walbarsiisuu.
dhaloota dhalootatti aadaa wal dhaalchisuu baratee waan barsiisuuf iddoo maanguddoon hin jirretti kanaaf bakkasaanii bu’ee eebbisa Waliigalatti buna qalaan Oromoo Booranaa biratti kabajaafi iddoo guddaa qaba jechuudha.
Qoriin meeshaa bunni erga qalamee itti naqamee eebbifamudha. 
Maanguddoon yeroo eebbisu qorii Bunaa harkaan qabatee eebbisa. 
Akkasis jechuun eebbisu.
Barii nagaa-nagee ,Bariin nagaa -nagee.
Bobbaa nagayaa-nagee,Bobba’ee galee galchumi nagaya-nagee.
Foora goseen nagaya- nagee , Gosa Booranaa sabboo gooni nagayaa-nagee.
Karroon nagayaa -nagee , Karrayyu baasoo dayyu nagaya-nagee.
Tulaan saglan nagayaa-nagee , Baddeen sadeen nagayaa-nagee .
Yaa’ii nagayaa-nagee , Raabi nagayaa-nagee
Yuubi nagayaa-nagee ,Gadaan nagaya-nagee.
Gadamoojjiin nagaya-nagee ,Yaa’aballaa Garbiin nagayaa-nagee.
Dirreef dirii Liiban nagayaa-nagee ,Tertalee Golboon nagayaa-nagee.
Warra nagaa tiksaa uleen nagayaa-nagee , Elmaa gaadiin nagayaa-nagee.
Waaqi roobee har'a danbala guuta-nagee  ,Doloolloon naqattee okolee guuta 
Waaqatti nagaa nu guuta ,Horaa Bulaa Horaa nagayaan galaa
Hangafa Maandhaa bulaa , Kaayyoo qabna jechuun sirni eebbaa erga maanguddoo 
sadiin taasifamee booda ni xumurama.
Horaa bulaa deebana!
Qaamaa miidhamaa hojii kophee qulqulleessuurraa ka’ee waldaalee intarpiraayiziin ijaaramee miliyeenara ta’e.
Shagga Huseen Waaqoo jedhama .
Dhalataa Godiina Arsii Lixaa Magaalaa Dodolaati. 
Dargaggeessaa intarpiraayizoota marsaa 13 Naannoo Oromiyaa tibbana gara abbaa qabeenyaa guddattuu giddu galeessaatti ce’an keessaa tokkoodha. 
Qaamaa miidhamaa garuu sammuu bilchaataa fi mul’ata egeree qabu rakkoof harka hin laannee qaama miidhamummaansaa harka hin kennisiifne darbeeyyuu qaamotasaa fayyaafi sammuu hangafa qaama hundaa ta’etti fayyadamuun kanneen qaama guutuu osoo qabaniyyuu harka namaa ilaalaniifi bakka isaaniif hin mallee oolaniif faallaa ta’uun bakka kaayyoosaa ooluun ofiifi biyyasaaf barbaachisaa ta’ee argameedha.
Akkuma armaan gubbaattii kaasne Biiroon Carraa Hojii Uumuufi Ogummaa Oromiyaa Sagantaa intarpiraayizoota marsaa 13ffaaf intarpiraayizoota 1021 Bara 2015 gara guddattuu giddu galeessaatti ceesise irratti dargaggoon qaama miidhamaan 
Shaggaa Huseen Waaqoo wayita beekkamtii fudhachuuf gara waltajjiitti bahutti baheetti Gaazexaan Kallacha Oromiyaa ija keessa galchuun icciitii milkaa’inaafi mul’ataafi kaayyoo egeree dargaggeessa kanaa gaaffate.
Piroojektoota sagantaaleedhaan hojjetaman.
Bishaan jireenya dhala namaatiif murteessaadha. 
Kanaaf mootummaan dhaabbilee deeggarsaa adda addaa hojii dhiyeessii bishaan dhugaatii dabaluurratti hirmaachisuun xiyyeeffannaa guddaa kennee hojjetaa jira Biiroon Bishaaniifi Inarjii Oromiyaas naannicha keessatti dhiyeessii bishaan dhugaatii dabaluun gaaffii gama kanaan hawaasni kaasu deebisuuf xiyyeeffannaa guddaan hojjechaa tureera, ammallee bal’inaan hojjechuurratti argama. 
Kana dhugoomsuufis kan bajata mootummaatiin hojjetamutti dabalataan dhaabbilee deeggarsaa hojii kana deggaruurratti bobba’anii jiran qindeessuuniifi hundaa ol immoo abbaa dhimmichaa kan ta’e hawaasa bal’inaan hirmaachisuun hojiilee bal’aa hojjechaa jiruun bu’aalee 
abdachiisootu argamaa jira. 
Keessumaa, hawaasa naannoo baadiyyaa jiraatu fayyadamaa bishaan dhugaatii taasisuuf biirichi xiyyeeffannaa addaatiin hojjachaa jira. 
Bu’uuruma kanaan, dhaabbilee deeggarsaa qindeessummaa biirichaatiin naannichatti gaaffiifi fedhii hawaasaarratti hundaa’uun hojii kana hojjechaa jiran keessaa Sagantaaleen pirojeektota raawwii kurmaana 2ffaatti geggeeffameen OWNP-CWA baasii Mil 624 , COWASH Mil 56, BASKET FUND Mil 332, GCF Mil 31, BIOGAS Mil 6, second Urban mil 42 waliigalaan Bil. 1.2 oliin sagantaadhaan pirojektootni ijaaramaani jiru. 
kana irraa ammoo uummanni 684,968 fayyadamtoota ta'ani jiru.
Egaan bara kana Pirojektoota sagantaaleedhaan ijaaruuf karoorfaman yeroo qabame keessatti xummuruun tajaajilaaf banaa taasisuuf hojjetamaa jiraachuu Ittiaanaa Biiroo Bishaanii Oromiyaa Injinar Mahaammad Ziyaad Galatoo himaniiru.
Pirojektoonni bishaan dhugaatii fayyadamummaa ummataa sadarkaa olaanaadhaan mirkaneessaniifi jiruufi jireenya ummataa jijjiiruu keessatti hiikaa olaanaa qaba. 
Mootummaan Naannoo Oromiyaas pirojektoota bishaan dhugaatii sadarkaan jiran yeroo qabame keessatti akka xummuramaniifi tajaajila ummataaf banaa ta’an xiyyeeffannaa kennee hojjechaa jira.
Pirojektoota idileedhaan baajata Mootummaatiin hojjetaman akkuma jiruutti ta'ee pirojektoota sagantaaleedhaan hojjetamuuf karoorfaman yeroo qabame keessatti akka xumuramaniifi tajaajila ummataaf banaa ta'an hojjetamaa jiraachuu Injinar Mahaammad Ziyaad himaniiru.
Biiriichi sagantaaleedhaan waggaa shan keessatti pirojektoota ijaaruun karoorfame yeroo qabame keessatti xummurudhaaf rakkoowwan garaagaraa hudhaa ta’an qorachuun bifa haaraatiin qopheessuun gara hojiitti galamuu isaatiin yeroo ammaa raawwiin pirojektootaa sadarkaa fooyya’aarra jiraachuu Injinar Mahaammad Ziyaad ibsaniiru.
Aanaalee 76 keessatti pirojektoonni kun hojjetamaa jiraachuu kan himan Injinar Mahaammad Ziyaad, pirojektoonni ijaaraman dhiyeenyaan akka hordofaman humna namaa ramaduun yeroo qabame keessatti tajaajilaaf banaa akka ta'an hojjetamaa jiraachuu eeraniiru.
Godinaalee hongeen keessatti uumame keessatti ammoo bifa addaatiin pirojektoonni akka xumuramaniifi rakkoo 
jiru hir’isuu akka danda’an xiyyeeffannaa addaatiin hojjetamaa kan jiru ta’uus Injinar Mahaammad Ziyaad himaniiru.
Akka waliigalaatti biirichi bara kana waliin gahiinsa bishaan dhugaatii Naannoo Oromiyaa %80.23 irraa gara %83.12tti ol-guddisuun ummata 2,702,520 fayyadamaa taasisuuf hojjetaa jira. Kanaan ammoo baadiyaa %82.03 irraa gara %85.59 tti ol guddisuu akkasumas Magaalaa %78.43 irraa gara %80.65 tti ol guddisuu fayyadamaa taasisuuf kan hojjetu ta’u ragaan biirichaa arganne ni mirkaneessa. 
Iskiimota bishaan dhugaatii tajaajila hinkennine %5.98 irraa gara %5.64tti gadi buusuu dabalataan teeknoolojii inarjii haaromfamaa babal’isuufi jireenya hawaasa naannichaa jijjiiruuf hojin bal’aan hojjetamaa jira. 
Akkuma armaan olitti ibsamuuf yaalame piriktootni sadarkaa naannoofi godinaatti baajata mootummaafi liqaa baankii addunyaarraa argamaniin ijaaramu. 
Pirojektoota qorannoofi dizaayinii baadiyaa kan sadarkaa godinaatti hojjataman haaraa 42 hojjachuuf kan karoorfamee hojjetamaa jira. 
Biirichi bara kana bifa addaan qorannoo addaa taasisaa tureen wantootni akka ciminaatti galmaa’anin qorannoofi dizaayinii magaalootaa fooyyee kan qabu ta’uufi kenna tajaajilaa fooyyessuuf hojiin hojjatame gaarii ta’uudha. 
Kana keessatti ammoo rakkoo nageenyaa, bajataa , Humna Ibsaa, rakkoon sharafa alaafi qaala’iinsa gatii meeshaalee ijaarsaa (Simintoon dhabamuu) rakkoon dandeettii koontiraaktarootaa (qotiinsa boollaa) mula’ani jiru.
Kanaaf, biirichi dhimmoota xiyyeeffannoo addaan ilaalaman addaa baasuun kurmaana itti aanu keessatti ciminaan raawwachuuf hojii eegaleera. 
Kanaanis pirojektoota rakkoo bulchiinsa gaarii ta’anirratti xiyyeeffachuun akka xumuraman ta’u. 
Kanarrattis projektootni sagantaaleedhaan hojjetamanin yeroo ammaa xummuramuun ummataaf banaa taasifamaa jiru. 
Fulduratti qindoomina keessaafi alaa cimsuun fayyadamummaa ummata mirkaneessuf hojjechuu akka qabu qorannoo adeemsisaa tureen mirkaneesse jira.
Seenaa kabaja Ayyaana dubartootaa‘March 8’fi bu’aawwan argamsiisaa jiru.
Guyyaan Ayyaana Dubartoota addunyaa waggaa waggaan ALA tti ji’a Bitooteessaa keessa (March8) sadarkaa addunyaafi biyya kanaatti akka kabajamu ni beekama. 
Bara kanas, guyyaan kun ergaa ijoo, “Kalaqaafi Teekinooloojiin Walqixxummaa Koorniyaatiif” jedhuun kabajamuu kan eegale yammuu ta’u, akka Naannoo Oromiyaattis sadarkaa adda addaatti qophiilee garaagaraatiin ni kabajama. 
Kanuma ilaalchisuun Biiroo Dhimma Dubartootaafi Daa’immanii Oromiyaatti ragaa Barreeffamaa Daarektoreetiin Kominikeeshiinii Biirichaa nuuf ergee haala armaan gadiitiin qindeessinee dhiyeessineera.
Miidhaan dubartummaasaaniitiin dubartootarratti raawwatamaa ture rakkoo addunyaa hundaati. 
Akkaataa sadarkaa guddina dinagdee, hawaasummaafi siyaasaa biyyootaatiin akaakuuniifi sadarkaan miidhaawwan ga’aa turanii garaagarummaa ni qabaata. 
Miidhaawwan dubartootarra ga’aa ture kana yaadachuuf guyyaan dubartoota addunyaa bara baraan dhaadannoowwan garaagaraatiin kabajamaa tureera, kabajamuurrattis argama. 
Bara kanas, guyyaan kun akka addunyaatti yeroo 112ffaaf, akka biyya Itoophiyaatti ammoo yeroo 47ffaaf ergaa ijoo, “Kalaqaafi Teekinooloojiin Walqixxummaa Koorniyaatiif!” 
jedhuun Bitooteessa 8 ykn March’8’ sadarkaa sadarkaan sosochii bal’aa taasisuun kabajamaa jira. 
Sadarkaa Addunyaatti jireenya siyaas–dinagdeefi hawaasummaa keessatti bulchiinsi oolantummaa dhiiraa mirkaneessuu eegalee dubartoonni jaarraa hedduuf dhibbaan, hacuuccaaniifi loogiin irratti taassifamaa dhufuusaatiin dubartoonni rakkoolee suukanneessoo keessatti kufuun jiruufi jireenya gadadoo,cunqursaa akkasumas mirgi uumamaasaanii irraa molqamuun jaarraa hedduu akka dabarsan taasifamaa tureera.
Dubartoonni biyyoota Awuroopaafi Ameerikaatti argaman sirna dubartootarratti dhiibbaafi hacuuccaa geessisu irratti mormii diddaa garbummaa bifa qinda’eefi bittinnaa’een mormuun qabsoo hadhaawaa gochuun hanga lubbuunsaanii darbutti mirgi dubartootaa akka kabajamuuf jarraa 17ffaa irraa eegalee falmii taasisaa akka turan seenaan ni ibsa.
Biyyoonni Addunyaa bifa addaa addaatiin Ayyaana dubartootaa ykn March ‘8’ haa kabajan malee kaayyoon isaaniin tokko taasiisu guddaan Dubartoonni mirga siyaasaa, dinagdeefi hawasummaa isaanii akka fayyadamaniif beekamtii kan kennuudha.
Finiinsi mormii dubartoota addunyaa yeroo jalqabaaf kabajamuu kan eegale A.L.Awurooppaatti bara 1909 yoo ta’u, biyya Ameerikaatti sirni Sooshaalistii hojjettoota warshaa huccuu keessa hojjetan hojimaata mana hojii sanaa mormuudhaan duula hojii dhaabuutiin mormuurraa akka eegaledha seenaan kan ibsu.
Yeroo murmii eegalan sanatti gaaffiin hojjetoota kanaa:
1,Sa’atiin hojii nuuf haa sirratu.
2,Kaffaltiin haqa qabeessa ta’e nuuf haa kaffalamu
3,Mirgi filachuu keenyaa nuuf haa kabajamu jechuudhaan dubartoonni 15,000 hiriira nagaa ba’anii turan.
Bara 1910 Dhaabbanni “Soshalisti International” jedhamu magaalaa guddittii ‘’Denmark’’ kessatti walga’ii taasiseen dubartoonni mirga filuufi filatamuu akka argatan guyyaan ayyaana dubartoota addunyaas akka kabajamuuf murteesse. 
Baruma kana konfaransiin marsaa 2ffaa yeroo geggeffameetti; biyyoota 17 irraa kan walitti dhufan hirmattoonni yaadicha fudhachuun guyyaa dubartootaa akka jedhamu taasiisan(murteessan).
Waliigaltee bara 1911 taasifameen booda ayyaanni dubartoota addunyaa yeroo jalqabaaf Awustiraaliyaa, Jarman, Denmarkifi Siwizerlaanditti March 19tti dubartootaafi dhiirota dabalatee MIL 1 ol kan ta’an irratti hirmaatanii turan.
Konfaransii sana booda magaalaa Newuyoorkitti waliitti bu’iinsa uumameen hojjeetoota warshaa kan turan dubartoonni 140 du’uu irraa kan ka’ee haala yeroofi mirga dubartootaarratti “Ameerikaa’’ keesstti seerri akka ba’u tumsi kan biraan akkasumas finiinsichi akka itti fufu taasifameera. 
Bara 1945 ALA tti Gamtaan Motummoota Gamtoomanii yeroo jalqabaaf walqixxummaa koorniyaa waliigaltee mallatteesse.Akkasumas bara 1954 dhaabanni kun yeroo jalqabaatiif Chaartarii mirgaafi walqixxummaa dhiiraafi dubartootaa sadarkaa addunyaatti waliigalteen taasiifame. 
Fooramiin Dinagdee Addunyaas bara 2006 irraa eegalee qaawwa walqixxummaa koorniyaa gidduu jiru hordofaa tureera.
Gabaasi qaawwaa walqixxummaa koorniyaa addunyaa kun biyyoota 149 kan hirmaachisu yoo ta’u, walqixxummaa dameewwan afur gurguddoo irratti fooyyessuuf kan hojjetudha: Dameewwan kunneenis:
- Hirmaannaafi carraa dinagdee
- Barnoota argachuu
- Fayyaafi jireenyaafi 
- Hirmaannaa Siyaasaati
Akka gabaasa Fooramii Dinagdee Addunyaa bara 2021 ba’eetti adduunyaarratti biyyi qaawwa walqixxummaa koorniyaa dhiphisuun dursitu Ayislaandii yoo taatu, Afriikaa keessatti immoo kan dursitu Ruwaandaadha. 
Biyyi keenya Itoophiyaan Afriikaa keessaa sadarkaa 39ffaa irratti argamti(World Economic Forum;2021).
Addunyaa keessatti qaawwaan walqixxummaa 
koorniyaa jidduu jiru amma gara % 68 irra kan jiru yoo ta’u, qaawwa kana guutummatti duuchuuf waggoota 108 fudhatus tilmaamameera.
Dubartoonni Addunyaa kanarra jiran bifaan, sanyiin, afaaniifi amantaan utuu addaan wal-hinqoodin sagalee tokkoon dubbatu. 
Innis, sadarkaa dinagdeefi garaagarummmaan siyaasaa utuu isaan hin dhorkiin  walqixxuummaa koorniyaaf, haqaaf, misoomaaf, nageenyaafi dimookiraasiif sadarkaa addunyaatti qabsoon godhameefi bu’aan waliin argames kayyookana kan dhugoomsedha.
Akka Biyya Itoophiyaatti erga taateen kun akka addunyaatti kabajamuu jalqabee waggaoota 65 booda ayyaana kana akka biyya kanaatti kabajuun mirgoota dubartootaa kabajamuu akka qabu taasisuun eegalamee jira, Hojiilee hedduunis hojjatamanii jiru.
Qoola bunaa gara cileetti jijjiiruun madda anniisaatiif akka ooluuf hojjetamaa jira.
Yuuniyeeniin oomishtoota buna Oromiyaa qoola bunaa gara cileetti jijjiiruun madda anniisaatiif akka ooluuf hojjetaa jiraachuu beeksise. 
Yuniyeenichi maashina qoola bunaa gara cileetti jijjiiru sadii dargaggoota godina Baalee aanaa Barbareetti waldaan gurmaa’aniif deggersa taasiseera. 
Dargaggoonni aanaa Barbarees yaada kennaniin, qoola bunaa duraan naannoo keenyatti gubamu cileetti jijjiiruun fayyadamtoota akka taanuuf deggersa Yuuniyeeniin Oomishitoota Bunaa Oromiyaa nuuf taasisetti gammanneerra jedhan.
Bakka bu’aan bulchaa aanaa Barbaree Obbo Muhaammad Hajjii akka jedhanitti aanichi oomisha bunaatiin aanaalee godina Baalee keessaa tokko ta’uu himuun, qoola bunaa gara cileetti jijjiiruun bu’aa barbaadamu agarsiisuuf carraaqqiin yuuniyeeniin oomishitoota bunaa Oromiyaa taasise fakkeenyummaa guddaa kan qabudha jedhan. 
Yuuniyeeniin oomishtoota bunaa Oromiyaa itti gaafatamaan kutaa piroojektii Obbo Daanyee Guutaa akka jedhanitti yuuniyeenichi oomishaafi oomishtummaa bunaa dabaluun galii qonnaan bultootaa fooyyessuun cinaatti, piroojektiiwwan adda addaa bocuun fayyadamummaa hawaasaatiif xiyyeeffannoon hojjetaa jiraachuu himan. 
Yuniyeenichi faalama qilleensaa hambisuun oomishaafi oomishtummaa bunaa dabaluuf hojiin qoola bunaa bu’aatti jijjiiruuf aanaa Barbareetti hojjetaa jiru jiruuf agarsiiftuu guddaadha jedhan. 
Hojii geggeessaa olaanaan yuuniyeenii oomishtoota buna Oromiyaa Obbo Dajanee Daadhii gamasaaniitiin qonnaan bultoonni qoola bunaa maqsuuf haalli itti guban faalama qilleensaa kan hordofsiisu ta’uu himan. 
Keessattuu, qoolli bunaa kuufamee yeroo dheeraaf turu waan tortoruus foolinsaa qaama hargansuutiif rakkoo kan uumuu ta’uus eeran. 
Qoola bunaa madda anniisaatti jijjiiruun kun ammoo faalama qilleensaafi cirama bosonaa hambisuun cinaatti dargaggoota hojii dhabeeyyii aanaa Barbaree 120f carraa hojii kan uume ta’uus dubbatan. 
Maashinichi qonnaan bultoonni qoola bunaa maqsuuf baasii baasaa turan kan irraa hambisu ta'uus Obbo Dajaneen himaniiru. 
Godina Baaleetti lafti hektaara kuma 53 ol oomisha bunaatiin kan uwwifame ta'uu ragaan waajjira qonnaa godinichaarraa argame ni mul’isa. 
Yesuus Kiristoos Keeniyichaa rakkoo hamtuun isa mudatte.
Biyyoota Gaanfa Afriikaa keessaa tokko kan taatee fi amantaan wal qabatee waantonni falmisiisoo fi ajaa’ibsiisoo ta’an hedduu kan keessummeessitu Keeniyaatti tibba kana oduun dhagaa’ame baayee ajaa’ibsiisaadha jedhameera.
Lammiin biyyattii Mu’aaliim Yesuu Waah Taangolee jedhamu ani ‘Yesuus Kiristoos isa sirrii bara 2000 dura Yerusaaleemiin tureedha jechuun duuka buutota hedduu horachuu danda’eera.
Namtichi kuni ani barsiisaa isa sirriidha, anatu addunyaa kanatti farada, Waaqayyo anaan gara biyya lafaa kanatti na erge waan ta’eef ana duukaa bu’aa, karaa koon ala karaan jireenyatti geessu kan biraan hin jiru jechuun lallabuu fi bakka walitti qabama namootaatti barsiisuun qalbii namoota hedduu hawwachuun duuka buutota horateera.
‘Paaster Mu’aaliimuu’n haadha warraa fuudhuun ijoollee saddeet kan horate ta’us ani kiristoos jechuurraa wanti duubatti isa deebise hin jiru. 
Duuka buutota wayita inni dinqii fi raajii hojjetu argineerra jedhan kumaatamaan lakkaa’amaniin dabaalamee sirna waaqeeffannaa raawwachiisa.
Ani masihicha isa addunyaa oolchuuf Waaqa Abbaa biraa ergame Kiristoosidha kan ofiin jedhu Mu’aaliim Yesuu Waah Taangolee bartootasaa 12 illee filatee kan qabu yoo ta’u, hordoftoonnisaa wayita inni cidharratti bishaan gara shaayiitti jijjiiru argineerra jedhu.
Hordoftoonnisaa kumaatamaan lakkaa’aman naannoo Bugmann jedhamutti argaman ayyaana Faasikaa bara kanaa haala adda ta’een kabajanna jechuun saganteeffataniiru. 
Sagaantaansaanii kunis namticha ani masihicha addunyaa kana baraaruf waaqarraa ergamedha jedhu hedduu rifachiiseera. 
Kaayyoonsaaniis wanti kui dhugaa ta’uusaa irkaneeffachuuf yaadanii kan qophaa’edhas jedhameera.
Paastarii ykn gaggeessaa amantii ani Kiristoosidha jechuun qaamaan isaan gidduu jiraatu kanas dhuguma akkanni jedhu ta’uu fi dhiisuusaa adda baafachuuf ayyaanichatti fannisuuf murteessaniiru.
Akkaataan raawwiisaatiis akkuma Yesuus Kiristoos mukarratti harkii fi miillisaa mismaaraan rukutamee fannifamuun lubbuun keessaa baatee erga awwaalameen booda guyyaa sadafaatti du’aa ka’uun mirkanaa’uu qaba murtoo jedhus dabarsaniiru. 
Kanaafis qophii barbaachisu jalqabaniiru.
Yaadaa fi qophee duuka buutotasaatii kan argee fi gocha isaanii kanaan yaaddoon kan isa qabate Mu’aaliim gara Poolisii biyyattiitti bilbilachuun fannifamuurraa akka isa baraaraniif iyyateera.
Iyyachuusaa kan dahaaga’an duuka buutonnisaa garuu murtoosaaniitti itti fufuun hanga xumuratti kan itti deeman ta’uu poolisii kan beeksisan yoo ta’u, amantaasaanii gidduus akka hin seenne qoqqobachuun dhimmichi isaaniifi ‘Masihicha Mu’aaliim’ gidduutti kan xumuramuu ta’uu beeksisaniiru.
Seenaa kabaja Ayyaana dubartootaa.
Biyya kanattis, dubartoonni karaa siyaa, dinagdeefi hawaasummaatiin biyya keenya Addunyaarratti beeksisaa turtan heddudha. 
Akka seenaan ibsutti dubartoonni birmadummaa biyyaa eeguu keessatti keessumaa dubartoonni Oromo iddoo guddaa qabaachaa turaniiru. 
Dubartoonni lola irrattis beekamaa turan. 
Fakkeenyaaf kanneen Baalchaa Saafoo waliin ta’uun waraana geggeessaa turanis seenaan kan yaadatu kan akka Aayyolee Baharuufi Giiftii Aabbuu faa dubartoota Oromoo seenaan yaadatudha. 
Gama Biraatiin seenaafi Afaan Oromoo addunyaarratti beeksisuufi dubartoota hojiilee adda addaatiin seenaa hojjetaa turan heddu kaasuun ni danda’ama. 
Kanneen keessaa, Asteer Gannoofi Mahabuubaa /Bilillee/kaasuun ni danda’ama.
Seenaa Waggoottan sadan duraas yoo ilaalle, sirna nama nyaataa(wayyaanee) kuffisuu keessattis ga’een dubartootaa baayyee olaanaa akka ture waan hundi beekudha.
Keessattuu, dubartoonni Oromoo ga’ee olaanaa akka qaban kan haalamu miti.
Har’as taanaan dubartoonni Oromoo ijaarsa biyyaa keessatti dinagdee induustiriifi Inveestimantii keessatti biyya keenya Olkaasuu keessatti ga’ee leencaa taphachaa jiru. 
Keessumaa, gama dameewwan Ispoortiifi Atileetiksiitiin yoo ilaalle, dubartoonni Oromoo maqaa biyya kanaa waamsisuurra darbanii sadarkaa Addunyaatti qooda olaanaa taphachaa turaniiru, taphachaas jiru. 
Afrikaa keessaa yeroo jalqabaaf Maraatoonii injifachuun addunyaarratti Itoophiyaa kan beeksisan dubartoota Oromoo keessaa warra akka Pirzidaantii Federeeshiinii Atileetiksii Itoophiyaa kan taate Doktara Kabajaa Koomandar Atileet Daraartuu Tulluufi Atileet Xurunasha Dibaabaafaa eeruun ni danda’ama. 
Gama biraatiin dubartoonni Oromoo geggeessummaa keessattis haadholii Siinqeerraa hanga geggeesummaa naannoo fi biyyaa olaanaatti biyya kana fuudhanii ceesisaa jiranis kaasuun ni danda’ama.
Raashfoord- hagabuu buluu hanga kumaatama sooruutti.
Bara kana kilaba isaa Maanchister Yuunaayitid keessatti gahumsa agarsiisaa jiruufi gooliiwwan hedduu lakkoofsisuun rikardii isaa kan bara 2019-20 galmeesse fooyyesseera. 
Raashfoordi kitaaba ijoollee akka ofitti amanamummaan isaanii dabalu godhuu fi akkaan gurguramee fi maallaqnisaas hojii tola ooltummaaf akka oolu taasifame 'You Are a Champion', jedhus barreesseera.
Raashfoordi tapha kubba miilaan cinatti hojii tola ooltummaa gargaarsa namummaaf dursa kan kennu, jireenya ofii keessa darbe daa’imman kaan akka hin mudanne hojiin kan agarsiseefi kubba miilaan qofa osoo hin taane ijoollee beela’an sooruurrattis bobba’ee jirudha.
Daa’imman mana barnootaatti akka nyaata argatan duula gaggeessuun kan beekamu Raashfoordi UK keessatti barattoonni kuma dhibbaan lakkaa’aman akka gargaaraman godheera.
Haati Raashoordi Aadde Lilaanii Raashfoordi miidiyaa turtii ‘Goal sport’ waliin taasisan irratti haala jireenyaa ulfaataa keessa darban dubbataniiru.
''Ilmikoo Maarkes Raasfoordi mana naaf bite. 
Guyyaa tokko tokko qofaakoo kutaakoo galee taa’een isa durii yaadadhee boo’a. 
Sababnisaa eessaa akka dhufnen yaadadha.
''Guyyaa itti daabboo tokkittii mana keessaa dhabnee osoo hin nyaatiin bulle jira ture. 
Kana dubbachuun baay’ee ulfaatus dhugaan jireenya keenyaa kana ture,’’ jedhani.
Haati Raashfoordi magaalaa Maanchister keessatti miindaa xiqqoo argataniin qofaasaanii ijoollee isaanii shan guddisaa turan. 
Raashfoordi hiyyummaan anaan miidhe daa’imman kaan argachuu hin qabu jechuun duula gaggeessaa ture.
Raashfoordi carraa abbaa fi haadhasaa waliin guddachuu hin arganne. 
Haatisaa obbolaa isaa biroo afur waliin qofaa isaanii isaan guddisan.
Odeeffannooleen marsariitii adda addaa akka agarsiisanitti ammoo harmeen Raashfoordi Meelaanii Maynaardi jedhaman, ijoollee isaanii shanan miindaa xiqqoo argataniin ture kan guddisan.
Hojiin isaanii kaasherii ykn qabduu maallaqaa yoo tahu, jireenya mo’achuuf bakka adda addaatiis hojii dabalataa akka hojjetan odeeffannooleen ni addeesu.
Jireenyi magaalaa Maanchister keessaa salphaa miti. 
Ijoollee isaanii guyyaatti si’a sadii sooruun hedduu itti ulfaata ture. 
Raashfoordi yeroo ijoolleen harka qalleeyyii akka sooramaniif duula gaggeessaa ture ofii isaa guyyaan itti daabboo cabduu mana dhaban akka ture yaadachuun dubbataa ture.
Aadde Meelaaniin sagantaa ‘TV BBC Breakfast’ jedhamurratti yaada kennaniin:
''Yeroo tokko barbaadeen hojii sadii argadhe, yoon hojii kana hin hojjedhu tahe waanuma bilcheesinee nyaannuyyuu hin argannu. 
Baay’ee ulfaataa ture. 
Al tokko tokko daabboo cabduuyyuu mana keessaa yeroon dhabnu tureera. 
Kana dubbachuun nama qaanessuu mala, garuu haala akkasii keessa darbine’’
Guyyaa tokko tokko ofii isaanii osoo hin nyaatiin oolanii bulanii waan mana keessa jirtu ijoollee isaaniif kennu ture. 
Gaafa innumtuu dhibemmoo mana hiriyyoota ykn fira isaanii deemanii ija jabaatanii gaafachuun nyaata argatan ijoollee isaaniif kennaa akka turanis himaniiru.
Raashfoordi daa’ima waggaa afurii tahee qe’ee maatiisaa keessatti obbolootasaa waliin kubbaa taphachuu jalqabe. 
Harmeensaa akka ijoollee kaanii ilma isaaniif meeshaa tapha ijoollee bituufii hin danda’an ture. 
Garuu akkasumas tahee kubba adii isarraa adda hin bane maqaasaa irratti barreeffateef \Rashford Ball\ jettu adda hin bane tokko qaba ture.
Kanarraa kan ka’e jaalallii fi dandeettiin kubbaa miilaa inni qabu yeroodhaa gara yerootti guddachaa deemuun qalbii namootaa mandara keessa jiraatanii booji’uu danda’ee ture.
Daandeettiin ilmasaanii fagoo gahuu akka danda’u kan hubatan haatisaa gara gidduugala shaakala kubbaa miilaa bara 1986 hundeeffame tokkootti fudhatan. 
Wayita kana umriinsaa waggaa shan ture.
Giddu galicha keessattis karra eegaa ta’uun ture kan shaakallii eegale.
Karra eegaa Maanchister Yuunaayitid yeroo sanaa Tiim Howaardiin hedduu dinqisiifata ture. 
Bakka kanatti Raashfoord carraa danddeettii kubbaa miilaasaa guddifachuu qabu qofa osoo hin taane, abbaasaa isa dhalcheefi haadhasaa waliin adda bahanillee achi keessatti wal arguus danda’eera. 
Abbaansaa achi keessatti leenjisaa turan.
Haala Kanaan kan eegale imalli kubbaa miilaa Raashfoord dandeettiifi jaallalii kubba miilaaf qabu ija ogeessota guddattoota kilaboota bebbeekamoof calalanii keessa seene.
Giddu gala kana keessaa taphattoonni kanneen akka Jeesee Liingaardi, Daanii Weelbeek, Wes Biraawonfaa bahaniiru. 
Hundinuu akka carraa ta’ee Maan Yuunaayitidiif taphataanii kan darbanidha. 
Raashfoord wayita carraa kilaba beekamaa seenuu argatetti jalqaba guyyoota muraasaf Maanchister Siitii keessatti shaakala hojjeteera.
Obbolaan isaa dandeettii gaarii waan qabduuf kilaba guddaa galuu qabda jechuun gaaffii Liiverpuuliifi Everta fudhachuu diduun Maanchister Yuunaayitid akka galu taasisan.
Maarkes gatii geejibaa waan hin qaneef guyyaa tokko tokko waan ittiin deemu dhabees shaakala irraa hafaa tureera. 
Hatiifi obboleessisaa hangaafaa jabaatanii hojjechuun waan argataniin isaaf kaffalu ture.
Bu’aa ba’ii jireenyaa kana fakkaatu keessa kan darbe taphataan sarara fuulduraa Maanchister Yunaayitidiifi garee biyyaaleessaa Ingilaand har’aa Raashfoord jireenya maatiisaa jijjiiruurra darbee namoota birootiif irraa hafaa taheera.
Manni barumsaa itti barate barattoota harka qalleeyyiif nyaata dhiyeessu ture. 
Kun maatii isaaf gargaarsa xiqqoo taheera. 
Innis gaafa galii guddaa argatu kunoo dabaree isaa ijoolleen mana barumsaatti akka hin beelofneef kuma dhibbaan akka sooraman gargaaraa jira.
Kilabni Maanchisteris akka inni barumsa baratuuf carraa kennaniifii barnoota ispoortiin dippiloomaa biyyaalessaa qaba.
Raashoord yeroo uuriinsaa waggaa 14 tahu qaamni isaa akka malee guddate. 
To’annoo isaan ol dheerataa deeme. 
Kun qormaata itti tahus jabaatee jabina qaamaa hojjechuun kubbaaf akka isaaf mijatu godhe.
Akkuma leenjisaan kilabichaa yeroo dheeraa Sir Aleeksi Fergusan soorama bahaniin leenjisaa Deevid Mooyes Raashfoord garee lammaffaa ykn guddattootaa keessaa gara garee warra gurguddaatti makamuun shaakaluuf carraa kennaniif. 
Innis carraa kanatti gargaaramuun leenjisicha amansiisuun garee jalqabaatiif akka tapahtu taasifame.
Kontiraata yeroo dheeraas akka mallatteesu taasifame. 
Yeroo kanaa kaasee jireenyi gadadoofi hiyyummaa isaafi maatiisaarraa godaanuu eegale. 
Maatiisaatiifis gaaddisa ta’uun jireenya qananii akka jiraatan sababa ta’e.
Carraa garee jalqabaatiif hiriiruu kan kennaniif Deeviid Mooyes kilabicha waliin turtii yeroo gabaaba keessatti adda bahuun taphatichaaf gaarii hin turre. 
Teessoo jijjiirraarra taa’uuf dirqame. 
Kana gidduun Luwis Vaan Haal taphattootni jalqaba hiriiran 13 wal faana waan jalaa miidhamaniif Raashfoordiin akka taphataa jijjiiramee seenuutti galmeessifatan.
Tapha jalqabaa Caamsaa 13, bara 2016 tapha FA Cup West Haam waliin taphatan irratti hiriiree taphate. 
Torban isaatti tapha darbii Maanchister Siitii wlaiin gaggeessan irratti goolii injifannoo lakkoofsise. 
Arsenaaliifi Evertan irrattis lakkoofsisuun bara 2016 goolii saddetii fi kubbaa lama mijeessuun xumure.
Kaleessa jireenya gadadoo ulfaataa keessa kan darbe Maarkes Raashfoord har’a kilabasaafi garee biyyaalessaaf taphataa murteessaa ta’eera. 
Amma waggaatti miindaa hanga paawondii miliyoona 10 ni argata. 
Maatiisaaf mucaa quxisuu tahus, jireenyaa fi seenaan maatii isaa garuu karaa isaa jijjiirame.
Dargaggeessa umrii waggaa 24 tahe Raashfoordi, abbaa isaa Rooberti Raashfoordii fi harmeesaa Meelaanii Maynaadi irraa bara 1997 Kibba magaalaa Maanchisteritti dhalatee guddate.
Meeshaalee Aadaa hojii qonnaaf tajaajilan-Qoreetti.
Qonni bu’uura dinagdee biyya keenyaati. 
Ummanni biyyattii jireenyisaa harki 90 ol kallattiinis ta’e karaa kallattii hin taaneen qonnaarratti kan hundaa’edh. 
Mootummaan bu’aawwan qonnarraa argaman gara alaatti ergee sharafa alaa argata. 
Qonni hanga kana mara biyya keenyaaf bu’uura jiruufi jireenyaa erga ta’ee akkaataa aadaatti iddoowwan garaagaraatti meeshaalee qonnaa qotee bulaan ittiin oomishuuf fayyadamu beekuun barbaachisaa ta’a. 
Qonnaan keenya dhawaataan gara industiriitti ce’uu fi ammayyaa’uu akka jalqabe beekamaadha. 
Aadaa oomisha qonnaa keenyyaa keessatti eessaa kaanee eessa akka geenyee jirru, yookiin eessa ga’uun osoo nurra jiruu eessaa akka jirru hubachuuf ka’umsa keenya beekuun waan hundumaafuu gaarii ta’a. 
Kanarraa ka’uudhaan meeshaaleen akka aadaatti qonnaaf itti tajaajilamnu maalfa’i? 
Maal maalis jedhanii waamamu kan jedhu kan godina Arsii Lixaa Aanaa Qoree dhiheessuu yaalla. 
Meeshaaleen aadaa kun bakka addaa addaatti akkaataa aadaa oomishaa naannoo tokkootti maqaansaanii garaagara ta’uu danda’a. 
Akaakuuwwan meeshaa faayidaarra oolaniis akkasuma.
Yeroo ammaa meeshaalee qonnaa aadaa qofaan ummanni biyya keenyaa qotataa jira jechuu osoo hin taane,ka’umsi meeshaa qonnaa ammayyaa meeshaalee qonnaa aadaa ta’uufi ammas irra caalaan hawaasa biyya kanaa meeshaalee qonnaa aadaa kanatti fayyadamaa jira jechuudha . 
Artisti Laggasaa Abdii wayita lubbuun turetti “Qoti yaa qotiyyoo, qoti yaa gabaree yaa qottuu migiraa lubbuun ilma namaa maqaa keetiif jira.” 
Jedhee weellisuunsaas sababa malee miti.
Akka Aanaa Qoreetti meeshaaleen aadaa qonnaaf tajaajilan: Nooyee (Harkisaa), Harqoota(Qanbara), Marashaa (Sibbattii), Wagala (Qonyee), Kabala (Digaree ykn digarii), Halasaa, Haada dhiitataa ykn finyoo dhiitaa, Haada (Miraara) Harqootaa (Hudhaa), Miraara Halasaa, Kifee Kabalaa (Nooyee gara duubaa), Kifee Nooyee tan afoo (tan funyaanii), Dongoraa, Qaccee (Shabbeena qotiyyoo ittiin oofan)fa’idha.
Meeshaalee kanneen keessaa tokko yoo hanqate ykn yoo hafe qonni qotiyyoon qotan gonkumaa hin geggeeffamu.
Tan dhumarratti xuqamte argamtu waan hin taane. 
Qaccee malee qotuun ni danda’ama. 
Qotiyyoo bakka qacceen oofan uleenis oofuun ni danda’ama.
Meeshaalee kanneen akkaataa fayyadamasaaniifi waan isaan irraa tolfaman akkaataa armaan gadiitiin ilaalla.
Nooyee (Harkisaa)Harkisaan muka qal’innisaa utubaa hin geenyetu muramee qophaa’a. 
Erga mukni kun xiqqoo qooree(gogee) booda baasaan bakka kifeen kabalaafi kifeen afoo itti galtu itti baasan. Ammas meeshaadhuma sibiilaa baasaa jedhamu kanaan gara duubaatti qaawwa dongoraa itti baasan. 
Achii booda kifee kabalaa, dongoraa, kifee afoofi kanneen hafan itti dachaasanii dhiitatanii qonnaaf qopheessan.
Inni kun yeroo baay’ee muka heexoo shamee jedhamurraa bocama. 
Haata’uu garuu, mukkeen biroorraallee ima tolfama. 
Dheerinni qanbaraa ciqilee ykn dhundhuma sadii hin caalu. 
Akka dalluu (gooba) qotilee ykn qotiyyootti tolutti bareechifameefi qixa dalluu sangootaatiin bocama. 
Ergasii qaawwa halasaan galuun afurtu itti ba’a. 
Kan biraa immoo walakkaa Harqootaarratti qaawwi bal’aan ni baafama. 
Qaawwa baafame kana keessa haada (naqattoo)galchanii irratti hidhama. 
Halasaan arfan erga itti deebi’ee,miseensi dhedheeraan lama halasaa lama irratti erga hidhamee,miraarri jidduu yoo itti deebi’e qotilee ittiin xamaduuf qophaa’a.
Marashaan sibbattiin sibiilarraa tumamee hojjetama. 
Qixa dongoraa ta’uun qophaa’a. 
Dongoratti diranii akka irraa hin baanetti tolchanii meeshaalee kaawwan 
waliin qindaa’ee qonnaaf qophaa’a.
Wagalli sibiilarraa akkaataa (boca)sibbattiifi kabalaa walitti qabuun akkasumaas mataa irra qonyifamee haada dhiitataa akkaataa itti diruuf tolutti qophaa’a.
Ergasii kabalaa maarashaa irratti sirritti ittiin qabanii, haada dhiitataa mataa qonyee wagalaa sanitti dhayatanii,Harkisaafi wagala walitti gad hidhanii dhiitatamee gahee isaa bahuuf qophaa’a.
Kabalaa Mukarraa akkaataa qonnaaf toluun ogeessi boca.
Fiixee kabalaa akka wagala keessa seenutti qaqal’isaniifi haphisanii bocama. 
Gara duubaa irratti qaawwi kifeen 
itti galtu kabalaa lamaan irrattuu ni baya. 
Kifeen kabalaafi nooyee al tokko itti galu dhiyaatee erga itti diramee hojiisaatiif qophaa’a.
Halasaa Muka furdinnisaa ulee hin caalletu afur isii ciramee qophaaya. 
Mukti kunis sangaan akkuma salphatti cabsee akka xamaddii hin baane muka jabatu muramuu qaba. 
Fakkeenyaaf halasaan muka Hadheessaa, Ejersaafi kkf irraa qophaaya. Qaawwa qanbararraa arfanittuu deebisanii, miseensa lama isiirratti hidhanii bifa kanaan qooda isii raawwachuuf qophoofti jechuudha.
Haadni kun kan mataa qonyee wagalaatitti diramee, harkisaatti dhayachuudhaan ittiin dhiitatanidha. Akka qonnaaf ta’utti duudhatanii ittiin hidhanidha. 
Haadni kun teepha, madaabaraafi kkf irraa tolfamuu danda’a.
Haadni kun qaawwa gidduu qanbaraatti, baafamu keessa galchuudhaan xiqqoo gadi dheereffamee hidhama. 
Kifeen harkisaa gara afootti godhamtu erga nooyee qacceesaa haada kana keessa seensisanii booda kifee afoo tana itti godhuudhaan akka irraa hin buune taasisan.
Miseensi halasaa kun kan kokkee qotiyyoo jalatti mataa mukkeen halasaa jedhamtuu kana walitti ittiin hidhuudhaan akka qotiyyoon xamaddii keessaa hin baane tan gargaartuudha.
Kifeen kun dheerinnishee kifee afoo ni caalti. 
Sababnisaa kabalaa lamaaniifi harkisaa keessa darbitee kabalaafi nooyee walitti qabdi waan ta’eefi.
Kifeen kun dheerinnishee xiqqoma taakkuu tokko kan caaltu taatee, fiixee harkisaa haada qanbaraa walakkaarratti hidhameeru keessa erga galchanii booda qaawwa mataa Harkisaarra jirtu san keessa galchuun qanbaraafi harkisaan akka walitti hidhamu kan taasiftudha.
Dongoraan (hordaan) kan qabatanii ittiin qotaniidha. 
Kan marashaan itti kaa’ameefi kabalaan walitti qabanii wagala itti kaayuun akka qonnaaf tolutti kan dhiitatamudha.
Madaabaraafi waan kana fakkaatanirraa kan tolfamtu yommuu taatu,yeroo qotileen nama dhibde kan dhayaniidha.
Yoo sangoonni suuta deemtellee akka ariifattee deemtu kan ittiin sodaachisan/kan ittiin dhayanii ittiin ooffatanidha.
Yaadrimee turiizimii fi misooma turiizimii Oromiyaa.
Kabajamtoota dubbistoota keenya dameen tuurizimii seektera saffisaan guddachaa jiruudha. 
Dameen dinagdee tajaajilaa kun "industirii aara maleessa" jedhamuunis ni waamama. 
Naannoon Oromiyaa immoo bakkeewwan hawwata tuurizimiif oolan hedduu qabdi. 
Dhimma kanarratti mata duree "Yaadrimee tuuriizimiifi misooma tuuriizimii Oromiyaa" jedhuun barreeffamoota hubanoo kennanii fi sochii tuurizimii Oromiyaa mul’isan barreeffama 
muuxannoo kanaan isiniif dhiyeessina. 
Dhaabbata Mootummoota Gamtoomaniitti Jaarmiyaan Tuurizimii Addunyaa akka ibsutti tuurizimiin dhimma hawaasummaa, aadaafi dinagdeef namoonni biyya ykn naannoosaanii isa barameen ala bakka biraatti kaayyoo dhuunfaa ykn daldala /ogummaaf/ sochii godhaniidha. 
Kanaaf bu’uurri tuurizimii sochii uummataati jechuudha. 
Sochii namoonni daawwannaaf, bashannanuuf, muuxannoo horachuuf bakka tokkorraa bakka biraatti taasisan jechuudha. 
Itti dabaluunis dhaabbatichi tuurizimii jechuun imala namoonni sababoota adda addaatiif yeroo sa’aa 24 hanga waggaa tokkoo hincaalleef iddoo jiraatanirraa iddoo biraatti taasisanidha. 
Kaayyoon imalli itti taasifamus, dhimmoota daawwannaa aadaa, hawaasummaa, dinagdee, dhuunfaa, amantaa, bashannana, boqonnaa, daldala, ispoortiifi kan kana fakkaataniif ta’uu danda’a.
Imaltoonni dhimma tuurizimiitiif naannoo jiraatanirraa gara biraa deeman kunneen tuuristii ykn daawwattoota jedhamu.
Walakkaa jaarraa 20ffaa irraa eegalee tuurizimiin tarkaanfii guddinaa hin daangofne keessa seenee ture. 
Madda dinagdee biyyootaas ta’eera. 
Biyyoonni dursani irratti dammaqanii daldalaaf oolfatan yeroo ammaa madda galii keessoofi alaa godhatanii jiru. 
Tuuristoonnis gara biyyoota hawwata turizimii qabaniitti imalu. 
Imalli tuuristootaa kunis kaayyoo adda addaa qabaata. 
Fakkeenyaaf, biyya keenyatti imalli bakkeewwan amantaatti akkasumas daldalaaf iddoo tokkorraa gara biraatti taasifamu jaarraa baay’ee kan lakkoofsiseedha. 
Haata’u malee, Itoophiyaa keessatti tuurizimiin ammayyaa akka induustirii galii maddisiisu tokkootti kan hubatame bara Mootii Hayila Sillaasee, 1939tti ture. 
Tuurizimiin industirii aara hin qabneefi galii guddaa maddisiisuudha. 
Seektara carraa hojii bal’aa al tokkotti dameelee hedduuf uumuu danda’udha. 
Fakkeenyaaf, namni yoo imalu geejjiba, nyaata, bakka ciisichaa, dhugaatii, uffata, qulqullinaafi kkf hunda kan fayyadamuudha. 
Kunimmoo hawaasa bal’aa fayyadamaa taasisuu danda’a jechuudha.
Muuxannoo sochii tuurizimii biyyoota muraasaa: Muuxannoofi sochii tuurizimii biyyoota biroo keessattuu biyyoota Afrikaafi gumaacha inni GDP isaanii keessatti qabu ilaaluu dandeenya. 
Kunis biyyi keenya Itoophiyaafi Naannnoon keenya muuxannoo biyyoota kanneenii babal'isuun industirii aara maleessa kana misoomsuufi ammayyeessuun guddina keenya akka ariifachiifnuufi.
Biyyi Kaabaa Afrikaatti argamtu Tuuniziyaan Afrikaa keessa biyya tuuristoota idil-addunyaa hedduun daawwatamtuufi sadarkaa tokkoffaarratti argamtudha. 
Bara 2021tti namoonni miiliyoona 2.48 Tuuniziyaa daawwataniiru. 
Afrikaan Kibbaafi Keeniyaan naannoo miiliyoona 2.26 fi kuma 870 simattee keessummeessiteetti.
Tuuniziyaan galii tuurizimiitiin addunyaarraa sadarkaa 5ffaa irratti argamti; Kunis tilmaamaan Doolaara Ameerikaa biiliyoona 10.3 ta’a. 
Gama kanaan Masrii, Morookoo, Afrikaa Kibbaafi Sudaan kan mo’atte yoo ta’u, isaanis galii tuuristii idil-addunyaa walduraa duubaan naannoo Doolaara Ameerikaa biiliyoona 8.9, biiliyoona 3.81, biiliyoona 2.11fi biiliyoona 1.08 argataniiru.
Akka addunyaatti gumaacha waliigalaa imalaafi tuurizimiin GDP keessatti qabu yeroo ilaallu Ameerikaafi Chaayinaan sadarkaa addunyatti olka'anii mul’atu. 
Haata’u malee, weerarri dhibee COVID-19 bara 2020 fi 2021tti induustiriiwwan kanneen akka malee waan miidheef, gumaachi imalaafi turizimii biyyoota lamaanii GDP biyya isaanii keessatti bara 2019 waliin wal bira qabamee yoo ilaalamu haalaan gadi bu’uu gabaasan. 
Walumaagalatti, induustiriiwwan imalaafi turizimii U.S. keessatti bara 2021tti Doolaara Ameerikaa tiriiliyoona 1.27 gumaachaniiru. Chaayinaan ammoo sadarkaa addunyaatti lammaffaa irratti yoo argamtu, doolaara Ameerikaa biiliyoona 814 argatteetti.
Egaa yeroo ammaa industiriin tuurizimiifi imalaa biyyoota hedduuf madda qabeenyaafi guddinaa ta’ee jira. 
Kun ammoo ta'uu kan danda’e qabeenya uumamaafi namtochee akkasumas hambaalee kunuunsuufi misoomsuun sirnaan itti fayyadamuu waan danda’aniifi. 
Qabeenyi turizimiin irratti bu’uurame kan uumamaafi aadaa waan ta’eef, salphaatti miidhamuufi balaaf saaxilamuu danda’a. 
Kanaafuu, qooda fudhattoonnis kaka’umsa, fedhiifi kaayyoo wal faana deemu dhabuu danda’u. 
Kunis damichi haala wal xaxaaf kan saaxilame isa taasisa. 
Waan ta'eef, hawaasa naannoo turizimiin itti argamu hubachiisuu, barsiisuu akkasumas qabeenyicharraa fayyadamaa akka ta’u gochuun dirqama ta’a.
‘Kailasa’ walgahii mootummoota gamtoomaniirratti.
Walgahii Biyyoota gamtoomanii yeroo yeroon adeemsifamurratti bara kana biyyi qabatamaan lafarra hin jirre, hundaa’uuf sadarkaa yaadaatti kan jirtu walgahicharratti kara bakka bu’aashee hirmaachuunshee ajaa’iba jechisiiseera.
‘United States Of Kailasa’ ykn ‘USK’ jedhamuun ani biyya jechuun bakka bu’aa walgahii Mootummoota Gamtomaniirratti kan ergatte kuni qabatamaan lafarratti hundooftee kan jirtu osoo hin taane yaadaan kan jirtudha.
Biyyi kanaa sadarkaa yaadaan jirtu kuni odola biyya Ikuwaadooritti hundeeffamti jedhamteeti yaadamte. 
Lammiiwwan koo bilisaanan jiraachisas jechuun jirattoota toora intarneetiin ‘online’ galmeessaa jirtis jedhameera.
Biyya ‘USK’ jedhamtu kana namtichi nan hundeessa jedhe dureessa lammii Hindii Niityaanandaa Paaramaashiivaam jedhamu odola Ikuwaadoor tokko bituun biyyattii nan hundeessa jechuun erga ‘YouTube’n ergaa dabarsuutti ka’ee waggoottan afur darbanis qabatamaan wanti lafarratti argamu hin hojjetamne.
‘USK’n kaartaanshee lafarratti hin mul’atu kunimmoo kaninni ta’eef xiqqoo waan taateef osoo hin taane bakki jirtu waan hin beekamneefidha.
Egaa bakka buutoota biyya qabatamaan osoo lafarra hin jiraatiin yaada dureessa kanaa keessa jirtu jirtu walgahii mootummoota gamtoomaniirratti argamuunsaanii ijoo dubbii taa’eera. 
Wanti biraan dhimmicha ajaa’ibsiisaa jechisiisemmoo namtichi biyyattii nan hundessa jedhe kuni waggoottan afran kana eessa akk inni jiruufi maal akka fakkaatu beekamuu dhabuusaati.
Biyyi Ameerikaa Kibbaa Ikuwaadooris yaada duureessa kanaa bara 2019 akkuma dhageesseen waanan beeku hin qabu, kuni oduu akkanumaan odeeffamaa jirudha jechuun yaadicha kufaa taasifteetti. 
Erga bara 2019 yaadichi ka’ee asitti dhimmi qorree tures bara kana 2023tti namoonni bakka bu’oota biyyattiiti jedhan erga walgahii Mootummoota Gamtoomaniirratti hirmaatan deebi’ee mata duree oduu ta’uu danda’eera. 
Dhimmi namticha bade jiru kanaas deebi’ee bakka dagatamee ka’uu danda’eera. 
Akka odeeffamaa jiruttis dureessi lammii Hindii kuni yakkaan barbaadamas jedhamaa jira. Egaa nama yakkamaa seeraan barbaadamutu biyyan hundeessa jedha.
Walgahii kanarratti dubartiin Viijaayaapiriyaa Niitaayaanaadaa jedhamtu ani ergamtuu addaa ‘USK’ti jechuun erga of beeksiftee booda waa’ee mirga namoomaafi misooma itti fufiinsa qaburratti yaada kennitu hirmaattonni ‘USK’n eessa jechuun gaafachaa turan.
Jarri kuni attamittiin biyya qabataamaan lafarra hin jirreefi hin galmoofne attamiin walgahii kanarratti afeeramuu dandeese gaaffiin jedhu deddeebi’ee kan ka’e yoo ta’u, dhaabbatichi garuu walgahichi marsariitiin kallattiin waan adeemsifamaa ture qamni kamiyyuu irratti hirmaachuu ni danda’a ture jechuun deebii kenneera. Jarris carraa kanatti fayyadamuun biiyasaanii qabatamaan lafarratti hin hundoofne beeksisaa jiru. 
Ta’us dhaabbaticha komiirraa hin baraarre, attamittiin qamni hin beekamne walgahii hagas gahurratti salphaatti hirmaachuu danda’e jedhamee qeeqamaa jira.
Kanas ta’e sanas gaafa hundooftu lammiiwwansheef bilisaan tajaajila nyaataa, manaafi yaalaa kennuuf qophaa’aa akk jirtuufi namoonni miseensashee ta’uuf fedhii qabanis marsariitiirratti galmeessuu jalqabuunshee itti fufiinsaan gaggeeffamaa jira.
Ji’a Amajjii darbes oduu sobaa biyyi keenya ‘USA’ waliin waloon hojjechuuf waliigaltee mallateessineerra jechuun miidiyaalee hawaasaarratti oduun tamsa’e hundeeffamuun biyyattii soba malee waan dhugoomu miti jechuun yaadicha kufaa taasisaa jiru.
Namtichi lammii Hindii dureessa jedhameefi biyya haaraa hundeessu kana keessa duuka buutota amantaa Hinduu biyya bilisaa keessa jiraachisuun barbaada kan jedhu yoo ta’u, fedhiinsaa kuni garuu marsariitiiwwan miidiyaalee hawaasaafi chaanaalii ‘YouTube’ irratti ergaa dabarsuun alatti bakki jireenyasaallee hin beekamu.
Dhaabbileen mirga dubartootaaf falman Paaraamishiivaam yakka dirqisiisanii gudeeduufi yakkoota biroon nama barbaadamudha, himatamee hidhaan irratti murtaa’ee utuu hin xumuriin badeera jechuun himachaa jiru jedha odeessi Odity Central.
Kilaboota ciccimoo waliin morkachuuf ammas nuu hafa jedhan arsenaal.
Waancaa Piriimiyeer Liigii Ingiliz erga injifatee waggoota 19 ol kan lakkoofsise gareen Kaaba Landan Arsenaal bara dorgommii kanatti gaggeessummaa Maayikil Arteettaan gahumsa agarsiisaa jiruun imalli shaampiyoonummaaf taasisu daandii gaariirra jira.
Arsenaal erga leenjisaa Arsen Veenger kilabichaan gargar bahanii gara gahumsasaa duraaniitti deebi’uuf jijjiirraa taphattootaan wal qabatee adeemsi kilabichi hordofu yeroo waliin kan hin deemne ta’uusaatiin jijjiiramoota taasifamaniin dorgomaa ta’uu danda’eera.
Bara kanas taphoota liigichaa taasise 27 keessaa 21 injifachuun sadiin qixa bahee sadiin ammoo injifatamuun qabxii 66 sadarkaa lammaffaarratti kan argamu garee Gaardiyoolaa Maanchister Siitii qabxii shaniin caaluun dursarratti argama.
Dargaggoonni kilabichaa gahumsa agarsiisaa jiraniin tilamaama shaampiyoonummaa argatanis leenjisaan kilabichaafi jijjiiramuu garee kanaatiif shoora olaanaa kan qabu taphataan duraanii kilabichaa Maayikil Arteettaan garuu kilabnisaanii gareewwan ciccimoo waliin morkachuuf hojiin hafuuf jiraachuufi gahumsa amma agarsiisaa jiranitti akka hin quufne ibsaniiru.
Gaardiyoolaa jalatti leenjisummaa kan barate Arteettaan wayita gara kilabichaatti dhufetti baayyonni ija shakkiin ilaalanis dhawaata dhawaataan kilabicha jijjiiruun morkataa cimaa taasisuu danda’eera. 
Taphattoota rakkoo namusaa qabaniifi kilabicha keessatti dhageettii olaanaa qaban kanneen akka Obaamiyaang, Oziiliifi Laakaazeettiin ija jabummaan gaggeessuun bakka isaanii taphattoota gahumsa caaluufi naamusaan masakaman fiduun leenjisaa cimaa ta’uusaa mirkaneesseera.
Leenjisichi gahumsi kilabichaa akka isaan hin gammachiifne taphoota tibba darban lamaanii Shaampiyoonsi Liigiin gara Poorchugaalitti imaluun Ispoortiing Liizban waliin qixa 2 fi 2 bahaniifi Piriimiyeer Liigiin Boornmaawuz waliin taphatan irratti goolii lama keessummeessuusaaniitiin wal qabateeti.
Turtii miidiyaa ‘SkySport’ waliin taasisanirratti taphoota kunneenirratti taphattoonni kilabichaa haga danda’an falmachuun gareensaanii akka hin injifatamne wallaansoo cimaa taasisaniis sarara fuulduraafi ittisaarratti hanqinni ture kilaboota gurguddoo waliin morkachuuf kan nun dandeessisenedha jedhani. 
Waancaa Addunyaa 22ffaa Qaataaritti adeemsifamerratti garee biyyaaleessaa Biraaziiliif osoo hiriiruu kan midhame taphataan sarara duraa Gabireel Jesus dhabuunsaanii qabxii galmeesisuu qabanirratti miidhaa qaqqabsiisuus himaniiru.
Miidhama taphattoota muraasaan wal qabates kilabicha keessatti gahumsiifi kaka’umsi goolii lakkoofsisuurratti jiru gadi bu’aa ta’uunsaa rakkoo qunname ta’uus kan eeran leenjisichi rakkoowwan kunneen furuun kilabicha morkataa cimaa taasisuun dirqama jedhaniiru.
Arsenaal dorgommii bara kanaan gahumsa agarsiisaa jiruun kilaboota darbii ykn magaalaa Landan keessatti argaman hunda injifachuuniifi haala kanaan dura hin beekamneen kilaboota ciccimoo jedhaman kanneen akka Yunaayitid, Cheelsii fi Liiver Puuliin injifachuun jijjiirama keessa jiraachuusaa mirkaneesseera.
Kilabichi kanaan dura yoo dursee gooliin irratti lakkoofsifame dandammatee irra aanuuf rakkachuun beekamus bara kana garuu hanga daqiiqaa xumuraatti kaka’umsa olaanaan falmachuun injifatanii wayita bahanitu mul’ata. 
Kunimmoo rakkoo kilabichaa bara Arsen Veengarii qabee ittiin hamaatamaa ture kan haqehda. 
Taphoota dirreesaatiin ala taaasisus injifachuun baayyee itti ulfaata ture. Bara kana garuu rakkoon kun furameera.
Dabalataanis kubbaawwan qilleensarraa ofirraa ittisuu dhabuufi ofiifis itti fayyadamuurratti hanqinni tures baayyee fooyya’eera. Dogoggorri taphattoota sarara ittisaafi karra eegaas akkasuma.
Gama deggartootaanis waan jiru kan duraaniirraa haala baayyee ajaa’ibsiisaa ta’een kan jijjiirameefi taphattootaafillee humna cimaa kan uume ta’uuniifi poolisiin calallii taphattootaafi adeemsi bittaa ture faayya’uunis kilabichi imala shaampiyoonummaaf taasisu daandii milkaa’inaarra jiraachuusaatiif dhimmoota ijoodha.
Arsenaal taphoota bara kanaatiin Maanchister Siitiin dirreesaa irratti, Maanchister Yunaayitidiifi Everatan waliinimmoo dirreen ala injifatameera. 
Kilaboota magaalaa Landan Shanan Cheelsii, Tootanhaam, Kiristaal Paalaas, Fuulhaamiifi Bireentifoordiin dirreen ala injifachuun alatti goolii tokkollee osoo irratti hin lakkoofsifamiin xumuruunis seenaa haaraa galmeesseera.
Kilabichi bara dorgommii itti aanutti taphattoota qabu tursiifachuun bakkeewwan hanqinni mul’atan guuttannaan liigii biyya keessaarra darbuun dorgommii Shaampiyoonsi Liigiirrattillee dorgomaa cimaa ta’uu ni danda’a.
Bara kana taphoonni Piriimiyeer Liigii 11 kan hafan yoo ta’u, kilaba morkataa cimaa ta’e Siitii waliin dirreen ala taphni taasisan shaampiyoonummaa bara kanaa murteessuuf kan danda’udha. 
Ta’us garuu kilaboonni liigicha keessa jiran hundi morkiin taasisan abaluun ni injifata, kunimmoo ni injifatama jedhanii tilmaamuuf baayyee rakkisaa ta’uusaarraa kan ka’e hanga xumuraatti kilabni shaampyoonaa ta’u kana jechuun rakkisaadha.
Kanaafimmoo raga guddaan Liiver Puul Maanchister Yuunaayitidiin garaagarumaa goolii 7n injifatee torbeesaattimmoo kilaba sadarkaa 20ffaarra jiru Poornmaawuthiin injifatamu isa tokko.
Taphoonni Arsenaaliif hafan 11; ‘Crystal Palace’ dirree ofiitti, ‘Leeds’ Dirree ofiitti, ‘Liver Pool’ dirreen ala, ‘West Ham’ dirreen ala, ‘Southampton’ dirree ofiitti, ‘Man city’ dirreen ala, ‘Chelsea’ diree ofiitti, ‘Newcastle’ dirreen ala, ‘Brighton’ dirree ofiitti, ‘Nottingham’ dirreen alaa fi ‘Wolves’ dirree ofiitti keessummeessa.
Kitaabni ‘Dhaloota Ida’amuu’ jedhu Sadarkaa Naannoo Oromiyaatti eebbifamuun gurguramuu eegale.
Biyyi falaasamaa fi yaadama ifa ta’een hin ijaaramne hawwiisaa galmaan ga’uu hin danda’u jedhan Pirezidaantiin Bulchiinsa Mootummaa Naannoo Oromiyaa Obbo Shimallis Abdiisaa. 
Itoophiyaaf walqixummaan alatti daandii biraan akka hin jirres dubbataniiru.
Pirezidaanti Shimallis kana kan jedhan sagantaa eebba Kitaaba mata dureen isaa ‘Dhaloota Idaa’amuu’ jedhu Ministirri Muummee Itoophiyaa Dr.Abiyyi Ahimad barreessaniifi kitaabicharraa galii waltti qabuu sadarkaa Naannoo Oromiyaatti Bitootessa 12 bara 2015 Finfinnee Hoteela Sharaatan Addisitti qophaa’erratti haasaa taasisaniini.
Ministirri Muummee Doctor Abiyyi Ahimad duudhaa sirna Gadaarraa barataniin utubamanii yaadamaa fi falaasama ifa ta’e kan qabteefi rakkoo biyya kanaa hiikuu kan danda’uu fi badhaadhina mirkaneessuu kan dandeessisu barreeffama hojii qabatamaan 
dabaalame ummatasaaniif waan gumaachaa jiraniif galata guddaa akka qabanillee Presidaantichi Shimallis dubbataniiru. 
Dhukkuba gaabbii.
Barataa tokkotuu yeroo hunda haadhasaa jibba. 
Sababa haatisaa ijishee tokko qofa ta’eef haadha ija tokkoo qabaachuun isatti hin tolu. 
Yeroo hunda "ijuma kee kana arguu hin barbaadu wayyaadhaan maradhu!" jedhee harmeesaa kana argaa jibba ture. 
"Ati hiriyyoota koo biratti na qaanessita, si arguu hin fedhu" jedha ture.
Gaaf tokko mana barumsaa inni baratutti ayyaana maatii barattootaatu kabajamuuf jedha. 
Barattoonnis, maatiisaanii fudhatanii mana barnootaa deeman. 
Inni garuu harmeesaa dhoksee qofaasaa deeme. 
Haatisaa kunis namarraa dhageessee, "Mucaan koo utuu ani jiruu akkamitti qofaa dhaabata" jechuun mana barumsichaa dhaqxee isa barbaaddee bira teesse. 
Innis akka isheen hin dhufne waan beekuuf yommuu ishee argu na’ee, fuullisaas gurraacha’e. 
"Ani ija kee arguu hin barbaadu siin hin jennee?" jedhee achitti dhiisee bakka jijjiirrate.
Yeroo sagantaan xumuramee gara qe’eetti galuuf jedhanis harmeensaa kun isa wajjiin qajeelte. 
Mucaanshees "Ati hiriyyoota koo biratti naqaanessite, ilma haadha ija tokkee jedhamuurra osoon du’ee naaf wayya" jechaa aaree boba’e. 
Barattoonni tokko tokkos "Hayi hayi iji haadha kee tokko garam dhaqee?" jechuun itti qoosuu jalqaban. 
Innis kan duraa caalaa aaree gubate. 
Gara manaatti galuu jibbee biyya biraatti bade. 
Achittis turtii yeroo booda carraa barnootaa argatee gara biyya biraa deeme.
Haatisaas abbaa manaa waan hin qabneef qofaa taatee baay’ee yaaddofte. 
Dhiphinaafi yaaddoorraan kan ka’es ni dhukkubsatte.
Mucaanshee immoo barumsa xumuree hojii argatee jira. 
Bultii ijaarees abbaa ijoollee ta’e. 
Harmeensaas sababa inni ishee jibbuuf manasaa dhaquu sodaatte. 
Gaaf tokko garuu murteessitee iddoo manasaa nama gaafattee bira deemte. 
Akkuma manasaa deemteen balbala rurukkutte. 
Mucaan ilmashee yommuu balbala bantu jaartii ija tokkootu balbalarra dhaabbata. 
Mucattiin sunis ni baqatte.
Boodarra ilmishee gadi itti ba’ee, "Ati maalumaaf jireenya kootti gufuu taataa jaartii nanaa, ani si arguu hin fedhu siin hin jennee? 
Amma dafii ija koo duraa badi!" ittiin jedhe. 
Isheenis waan gootu dhabdee gara qe’eesheetti tirattee galte. 
Yeroo boodas dhukkubnishee itti hammaate. 
Ilmishee kunis waa’een harmee kanaa garaa isa nyaachuu eegale. 
Guyyaa tokko haadha warraasaatiin, "Guyyoota muraasaaf hojiif iddoo biraan deema" jechuun ishee sobee mana haadhasaa dhaqe. 
Haatisaa yommuu isa argitu, "Ishoo mucaa koo baga dhufte. 
Ani akkuma ati 
argitu kana du’uuf qophiittin jira. 
Garuu osoo afuurri na keessaa hin ba’iin dhugaa tokko sitti himuun fedha. 
"Ani kanaan booda si hin qaanessu, jireenya kees hin jeequ nagaan jiraadhu. 
Dhugaan jiru garuu, yeroo ati daa’ima turte osoo 
taphattuu, mukaan of waraantee 
ija kee tokko balleessite. 
Anis ati ija tokkoon guddachuurra ani ija tokkoon du’uu wayya jedheen ija koo tokko of keessaa baasisee siif arjoome. 
Ati garuu ijuma kootiin barattee bakka guddaa geessee, hamaaf gaarii hunda argitee, ijuma kootiinis argaa koo jibbite. 
Kanas jaal’adheen godhe, ammas sin jaalladha. 
Nagaan taa’i" jechuun afuura dhumaa baafatte addunyaa kanarraas lubbuudhaan darbite.
Mucaanshee kun eelaa onnee horatee bara jireenyasaa guutuu dhukkuba gaabbii dhukkubsachaa jiraate. 
Kanaafuu haati ofii haadhuma!
Madda-Fuula feesbuukii Meskii Mangee jedhurraan argadhe jechuun WaajjirriKominikeeshiinii Bulchiisa Magaalaa Walisoo kan nuuf erge.
Ba’aatti kan ulfaatu Osoo hin taane dhagaa.
Kophaa ofii jiraachuudha Dhabanii nama nagaa.
Namni hedduudha garuu Maaliin beekta keessasaa?
Waa’een namaa cimaadha Hin hubattu deemsasaa.
Kanaafuu hin amaniin Hunda jaalladhu garuuu Gonkumaa hin dandeessuu Nama keessasaa baruu.
Hawaasa keessatti waa sadiirraa of eegi.
	 Abaaramuurraa ,Jibbamuuirraa ,Hamatamuurraa.
Yommuu aartu waa sadii ilaalladhu
	 Harkakee, Arrabakee, Kabajakee.
Waa sadii waa sadii malee hin miidhagu.
	 Dubbiin beekaa malee, Manni utubaa malee ,Bashannanni hiriyyaa malee.
Waa sadii nuuf haakennu .
	 Dubara safuu eegdu ,Ilma biyya eeguu ,Jaarsa dubbii beeku
Namni waa sadiintola .
	 Sammuu/beekumsa qabaachuun ,Harka/ogummaa qabachuun , Ceekuu/gurmuu qabaachuun.
Waa sadii qabaadhu.
	 Jaalalaaf jaalallee qabaadhu ,Barachuuf fedhii qabaadhu, Bashannanaaf yeroo qabaadhu.
Waa sadii jalaa saami.
	 Barumsa doofummaa jalaa saami, Dargaggummaa dulluma jalaa saami, Jiruu du’a jalaa saami
Dubbii waa sadii waa sadiin fixan.
	 Dubbii lugnaa sodaachiisuun fixan, Dubbii gowwaa dhoksuun fixan, Dubbii beekaa ibsuun fixan.
Rakkoo sababa hongeen godinaalee Oromiyaa 10 keessatti mudate hordofuun waamicha birmannaa mootummaan taasise hordofee deeggarsi kutaalee hawaasaafi qaamolee garaa garaan taasifamaa tureen lubbuu namootaafi beeyiladootaa baraaruun danda’amameera.
Aadaan waliif birmannaa lammileen keenya qabuun, uummata keenya sababa hongee godinoota 10 keessatti uumameen miidhaaf saaxilamaniif taasifamaa jiru kan nama jajjabeessuufi cimee itti fufuu qabuudha. 
Birmannaan kun hojiilee biroo irrattis muuxannoo ta’ee jabaatee itti fufuu qaba!
Bara kanas rakkoo hongee wajjiin walqabatee mudateen uummanni bal’aan deeggarsa mootummaan taasisaa jiruun cinatti deeggarsa maallaqaafi akaakuu garaa garaa taasisuun waliif birmannaa dhugaa agarsiisee jira. 
Deeggarsa taasifameen qarshiin biiliyoona 1.1 ol karaa Buusaa Gonofaa Oromiyaatiin walitti qabamuun uummata rakkoo hammaataaf akka hin saaxilamne taasisaa jira. 
Haa ta’u malee roobni dhiheenya deebi’us uummata deebisanii ijaaruuf deeggarsi itti fufiinsa qabu karaa Buusaa Gonofaatiin taasifamaa jiru cimee itti fufuu qaba.
Deeggarsi hanga ammaatti taasifamaa jiruun uummata keenya baay’ee gargaaruun danda’amus, baay’inni namoota rakkoof saaxilamanii gara miiliyoona 3.6 ol waan ta’aniif jireenya waaraa itti fufinsa qabu gochuufi kan hin dandeenye waan ta’uuf, uummanni bal’aan biyya keessaaf alaa, dhaabbileen dhuunfaafi namoonni dhuunfaa deeggarsa taasisaa jiraniifi kan waadaa galan karaa Buusaa Gonofaa Oromiyaatiin uummata rakkoof saaxilaman akka dandamatan taasisuun hundaa ol murteessadha.
Akkuma beekkamu uummatni kun sababa hongee waggoota afuriif tureen qabeenyi inni qabu beeyladoonni harkaa miidhamuun ni beekkama. 
Maarree akkuma beekkamu aadaa walgargaarsaa keenya keessatti buusuufi gonofuun kan jiruudha.
Buusuun rakkoo hatattamaan furuun lubbuu baraaruu wayita ta’u gonofuun immoo deebisanii jiruufi jireenyasaanii waaraan lafa qabachiisuudha.
Kanaaf waanti hanga ammaatti buusame lubbuu baraaruuf oolus itti fufinsaan akka bayyanatuuf gonofuu qabaatama. 
Waanta’eef uummanni keenya waaraan hanga deebi’anii bayyanatanitti deeggarsa taasifamu cimee itti fufuu qabaata. 
Gama biraan deeggarsa mootummaan iddoowwan rakkoon hoongee deddeebiin mudatu bu’uuran furuuf porojetoota addaa adda birri biiliyoona 30 oliin hojjachiisaa jiru yeroofi qulqullina barbaadamuun akka galma ga’uuf hunduu tumsa barbaachisu gochuu qaba.
Naannichatti oomishaafi oomishtummaan dabalaa wayita jirutti qaala’insi gabaa uumamaa jiru shira dinagdeeti!
Naannoon keenya darbees biyyi keenya wabii midhaan nyaataan of danda’uuf humnaafi carraalee jiran hunda fayyadamuurratti argama. 
Kanaanis jijjiiramani oomishaafi oomishtummaa dabalaa jira.
Kana ta’ee osoo jiruu qaala’insi jireenyaafi gatiin midhaan nyaataa yeroo gara yerootti dabalaa jiraachuun ni beekkama. 
Olka’insi gatii midhaan nyaataa kunimmoo shira dinagdee ta’uurraan kan hafe sababa gahaa hanqina oomishaa waliin walqabatu hinqabu. 
Mootummaan Naannoo Oromiyaa qonna ammayyeessuun oomishaafi oomishtummaan qulqullinaafi baay’inaan dabaluun jiruuf jireenya hawaasaa fooyyeessuuf xiyyeeffannoo kennee hojjechuun midhaan nyaataan ofdanda’uu, oomisha alaa galu oomisha biyya keessaan bakka buusuu,alergiifi carraa hojii uumuu kaayyeeffatee hojjetaa jira. 
Kanaanis jijjiiramni abdachiisoo argamaa jiraachuu Biiroon Kominikeeshinii Oromiyaa ibsa miidiyaaf tibbana kenneen hubachiiseera.
Haaluma kanaan bara oomishaa 2014/2015 lafa heektaara miiliyoona 6.4 uwwisuuf karooree lafa heektaara miiliyoona 6fi kuma 6oo uwwisuu danda’ameera. 
Lafa caqafame kanarraa callaa kuntaala miiliyoona 218 karoore kuntaala miiliyoona 202.9 argamuufi walumaagalatti oomishni bara 2014/2015 kan bara 2013/2014 irra dhibbantaan caaluun caqasameera.
Kanaanis bara kana oomishtummaan akka Naannoo Oromiyaatti dhibbantaa 2.7 dabaluu Hogganaan Biiroo Kominikeeshinii Oromiyaa 
Obbo Hayiluu Addunyaa ibsa kennaniin kana keessatti eeraniiru.
Qonna jallisiin walqabatee bara oomishaa 2015 lafa heektaara miiliyoona 1 qotuun callaa kuntaala miiliyoona 38.5 argachuuf karooree lafa heektaara miiliyoona1.1 qotamee hanga ammaatti callaan kuntaala miiliyoona 2.7 sassaabamuu ibsameera.
Kana ta’ee osoo jiruu qaamoleen shira dinagdee uumuuf midhaan seeraan ala kuusuun qaala’insa gabaa uumuun uummata mootummaarratti kakaasuuf, mootummaa amanamummaa dhabsiisuufi tasgabbiin akka hin jiraanne taasisuuf kan shiramuudha.
Mootummaan qaamolee shira kana dalaganirratti tarkaanfii akka fudhatufi rakkoo ta’e jedhamee qaamolee shira dinagdee kana uumaman furuuf yuuniyeenotaafi waldaaleen dhiyeessi akka raawwatu ibsaniiru. 
Yeroo ammaas dhiyeessiin midhaan nyaataa hojjetamaa jira.
Kana waan ta’eef hawaasni qaamolee shira kana dalaganirratti mootummaan tarkaanfii barbaachisu akka fudhatuuf saaxiluu qabaatuun ergaa keenya.
Sirboota cidhaa–Yemaaloogii Walalitti.
Aanaalee godina Qellem Wallaggaa keessaa Aanaan Yemaaloogii Walal ishee tokko. 
Sirboota cidhaa godina kana keessatti akka waliigalaatti beekaman keessaa weedduun Mararoofi weedduun “Arrabsoo” kan xuqamanidha. 
Isaanis akkaataa itti aanutti ilaaluu yaalla.Oromoon aadaa,seenaafi duudhaa mataasaa qaba. 
Bifoota garaagaraatiinis eenyummaasaa ibsataa dhufe.
Fakkeenyaaf, aadaa fuudhaafi heerumaa kan sirnoonni jalqabaa kaasee hanga xumurasaatti keessa darbu qaba. 
Sirnoota kanas durii kaasee kan itti fayyadamaa dhufedha. 
Akka Aanaa Yemaaloogii Walalitti sirni fuudhaafi heerumaa gosoota Afur ol kan jiran yoo ta’u, isaanis: Naqata, Aseennaa, Butii Hiikkannoofi kanneen fakkaatanidha. 
Yeroo gosoota fuudhaafi heerumaa kana raawwatan sirnootiin agarsiisa sochii qaamaafi afoolaan raawwatamaa akka dhufe abbootiin ni eeru. 
Kanaaf sirna fuudhaa fi heerumaa geggeeffamu keessatti sirbi Mararoo kan beekamudha. 
Mararoon shamarran addooyyee waliif ta’an rakkinaafi bal’ina keessatti waliif birmachaa turan yeroo heerumasaaniis Mararoo mararreeffachuun nagaa walitti dhaamu. 
Mararoodhaan shamarran waliif addooyyee ta’an seenaa ijoollummaa hanga dargaggummaasaanii waliin dabarsan, jaalala waliif qaban kan ittiin waliif ibsanidha. 
Namicha fuudha raawwate immoo yeroo maatii warra intalaa uwwisuu dhufu addooyyeen intala heerumtee namicha sanyiinsaa gaarii yoo ta’e sirba mararoo gaarii jechuufi gadhee yoo ta’e immoo sirba Mararoo namicha xuqu yookaan sammuusaa nyaatu sirbuun soddicha aarsuun 
shamarran addooyyee ta’an duubaa kaasanii akka itti fayyadamaa dhufan seenaaniifi jaarsoliin dubbisne ni dubbatu. 
Afoolli hawaasni kun itti fayyadamaa dhufe bifa garaagaraa qaba. 
Afoolawwan kunis afaaniin dhalootaa dhalootatti darbaa turan. 
Afoolota yeedalaa’an dhalootarraa dhalootatti darbaa ture keessaa tokko Mararoodha. 
Mararoon sirba yeroo cidhaa shamarreen hiriyyee isaanii heerumtetti ittiin nagaa dhaamaniifi yeroo kaadhimaan fuudhe maatii intalaatti mul’achuuf dhufu dubarri kan sirbanidha. 
Mararoon hiriyyeesaanii isaan biraa heerumtetti bifa sirba kanaan seenaa waliin guddinasaanii kaasanii sirban.
Mararoofi faayidaasaa Haawaasni Oromoo Aanaa 
Yemaaloogii Walal durii kaasee yeroo gammachuu(sirna fuudhaafi heerumaa), daboo wal gargaarsaa, daadoofi kkf keessatti sirboota adda addaa fayyadamaa ture. 
Keessumaa yeroo sirni fuudhaafi heerumaa raawwatu shamarran sirba Mararoo fayyadamuun walgeggeessaa turan. 
Sirbi mararoo kan sirbamu yeroo soddaan warra intalaatti mul’achuuf dhufudha. 
Sirbi kun yeroo sirbamu shamarran hundatuu wal faana sirba osoo hin taane isaan keessaa ishee sagalee kiilolee qabduufi sirbicha haala gaariin beektutu haala gaariin dibbee fudhattee dura buutee jetti. 
Isaan kaan immoo jalaa qabuun jedhu. 
Isheen dura buutee weelliftu sun wallee jedhamti. 
Shamarran yeroo soddaan gundoo booree fuudhuuf jedhu isheen walleen sun sirba namicha xuqu sirbuun akka inni dadhabee gundoo booree sana hin fuune sirbaan sammuusaa adoochuun akka inni qaana’u taasisuun ni jira. 
Soddaan sun gundoo booree hin fudhatiin gale taanan waa’een dhiirummaasaa hin himamu. 
Kanaan booda shamarran sun isa arrabsaa gundoo booree sana fudhatu jechuudha. 
Kanaaf karaa biraa sirbi jkun onnee namatti horuun waan yaadan didhaan akka keessa darban kan nama taasisudha.
Aadde Daggituu Ringoo gaaffii afaanii waliin geggeeffameen sirbi mararoo kan sirbamu yeroo fuudhaafi heerumaati jedhu. 
Sirbi Mararoo kun akkaataa gosa fuudhaafi heerumaatiin kan sirbamudha. 
Inni kaan immoo sirba arrabsooti. 
Fakkeenyaaf yeroo soddaan intala fuudhuuf dhufee nyaanni dhiyaatuuf garaa isa yakkuuf Barbaree baala shukkaaraa Aramteemoo makartee Iddoo kana keessee Marmartee maa itti cuqqaalta jechuun sirbu.
Kana hundumaarra darbee intala fudhatee yeroo deemuuf ka’u immo Baala sokokkee Ee dhaqxa soddee Naafa gottottee.
Cabi akka sooyyama xobbee. 
Kana malees, yeroo gosoota fuudhaafi heerumaa hafan keessatti immoo yeroo soddaan warra intalaatti mul’achuuf dhufu sirbu jedhu.
Jiraattuu Aanaa Yemaaloogii .
Walal kan ta’an Aadde Dosee Wayyeessaa akka jedhanitti intalli heerumtu sun yoo fookkistuu taateyyuu shamarran addooyyee ta’an gaarummaafi bareedinashee kaasuun seenaa jireenyaa yeroo dardarummaasaanii waliin dabarsan kaasuun mararoo sirbuun garaa nama raasu. 
Yeroo kana shamarran sun isheen biraa deemaa waan jirtuuf boo’aa sirba mararoo kana sirbuun hanga maatii intalaa boossisuutti gahu jedhu.
Yeroo soddaan deebii yookaan uwwisaa dhufee jedhu shamarran weedduu arrabsoo armaan gadii jedhu Yeroo soddaan dhufa turu Ulee duudaa Eda yuusaa bulanii
Farda guuraa bulanii…
Yeroo dhufee naannoo sana gahu immooAmaamotee yaa soddaa uummooGulloo yaabee muundoo raaseeReefuu dhua kuunnooYeroo soddaan dhufee karra gahu immoo
Amaamotee cangaree hooBantee lixxaa yaa ilma harree hooKarra abbaan koo danqaree hoo
Sirboota cidhaa –Yemaaloogii WalalittiYeroo soddaan uwwisaaf jedhuHidda Andoodee isa dheeraaJilbi harmeekoo badeeraaItti dhuufuu dhaqeeraaMana abbaa kootii
Goojjoo kee seeteeHingugguufiiniiJilba harmee kootii
Dongii kee seetee.
Itti hin dhuufiinii Yeroo biddeen nyaatee raawwatu
Koyyaa sinbirroo corroqaa Irraanfattaa yaa deerr’aa.
Gatiin gabatee soddomaa Rumee yaa rumee.
Gabateen obboo Amma hoo dhufee.
Yoomittuu dhumee Baala abiraangoo isa bajjiiyee.
Maaf akkas nyaatta yaa soddee.
Abbaa cingaarroo mootichaa.
Raammoo qacamsiyyee.
Sin arrabseeree hin dallanteeree.
Aramaa aramnaa afaan lagaatii.
Hin araaramna afaan namaatii…
Jedhanii weeddisu.
Walumaagalatti Mararoon weedduu yeroo gaa’elaa dubarri isheen heerumtuufi warri cidhashee dhufan ittiin nagaa walitti dhaamanidha. 
Sirbi arrabsoo ammo yeroo cidhaa hamaamonni intala fuudhuu yommuu dhufan, osoo hin dhufiin duras, yeroo keessummeeffamaniifi intala fudhatanii gala ka’anillee kan ittiin warra gara kaadhimichaa xuqanidha. 
Arrabsoo haa jedhamu malee aadaa durii keessa kun beekamaa waan ta’eef kaadhimichi beekkatee dhaqa. 
Ni danda’as. 
Aarii lolaafi ajjeechaaf ykn wal reebbaafis nama kakaasus miti.Aadaawwan ykn Afoolawwan Oromoo weeddifaman hedduunsaanii laaffataa, walaloonsaanii dagatamaa dhufaniiru. 
Hanguma tokkollee dubartoota gurguddoo biratti yoo ta’e malee haalli afoolawwan kun shamarran biratti ittiin wallaalaman uumameera. 
Kun rakkoo furmaata barbaadudha. 
Tamasgeen Tafarraa Waajjira Kominikeeshiinii Aanaa irraa.
Akka Biyyaafi Naannootti xiyyeeffannoo misooma tuurizimiif kennamee jiru dabalaa jira. 
Itoophiyaan karoora misoomaa waggaa kudhanii keessatti dameelee shanan (Qonna, Manufaakchariingii, Albuudaafi Teeknoloojii Quunnamtii Odeeffannoo(TQO) xiyyeeffannoon kennameef keessaa tokko misooma tuurizimiidha. 
Karoora kanaan Itoophiyaan “Ibsituu Badhaadhina Afrikaa” akka taatuuf hojjetamaa jira. Damee kanaanis galmoota tuurizimiif kaa’aman afur addaa ba’anii jiru. 
Akka biyyaatti dhaabbilee tajaajila tuuristii kennan 1,348 irraa gara 2,696tti akkasumas sadarkaa itti quufinsa tuuristootaa %50 irraa gara %75tti guddisuuf galmi kaa’ameera. 
Baay’ina tuuristoota biyya keessaa miiliyoona 24 irraa gara miiliyoona 70tti guddisuuf hojii beeksisuu ciminaan hojjechuun aadaa tuurizimii dabaluufis karoorfamee jira. Lakkoofsa tuuristoota idil-addunyaa kuma 850 irraa gara miiliyoona 7.3tti guddisuufi carraa hojii misooma tuurizimiitiin uumamu miiliyoona 1.6 irraa gara miiliyoona 5.2tti guddisuuf galmi kaa’ameera.
Milkaa’ina karoora kanaatiifis paarkiiwwan Inxooxxoo, Shaggar, Obbolummaafi Tokkummaa Magaalaa Finfinneetti misoomsamaa jiraniifi Naannoo Oromiyaatti Haroo Wancii, Naannoo Sabootaa, Sablammootaafi Ummatoota Kibbaatti Paarkiin Kooyishaafi Naannoo Amaaraatti Paarkiin Gorgoraa misoomsamuu jalqaban pirojektoota tuurizimii gurguddoo agarsiiftuu ta’uu danda’aniidha. 
Mootummaan Naannoo Oromiyaas guddina damee dinagdee kanaaf xiyyeeffannoo addaa kennee hojjetaa jira. 
Seektarichi mana hojii mataasaa danda’een akka hoogganamu gochuuf Komishinii Tuurizimii Oromiyaa hundeessee jira. 
Karoora imala badhaadhinaa waggaa 10’nii naannichaa 
keessatti naannichi bu’aa damee kanarraa argachuu qabu akka argatu gochuuf galmoonni dandeessisan gurguddoon ifatti kaa’amaniiru. 
Karoora tarsimaa’aa akka Naannoo Oromiyaatti ba’eerratti hojjetamaa jiru keessaa Tuurizimiin akka gosa al-ergii madda galii haaraa tokkootti kan fudhatameedha. 
Meeshaalee aadaafi qodaa adda addaa bakkoota tuuristoonni jiranitti dhiyeessuun galii argamsiisuu akkasumas beeksisuudhaan dinagdee naannichaaf akka gumaachuuf bal’inaan hojjetamaa jira. 
Haaluma kanaan, raawwii sochii hojii tuurizimii Naannoo Oromiyaa kurmaana 1ffaa bara bajataa 2014/15 yoo ilaalle yaa’insa tuuristii biyya keessaa guddisuuf sagantaa ‘Imala Oromiyaa’ jedhu labsuun sochii sadarkaa naannoo hanga caasaa gadiitti taasifameen tuuristii biyya keessaa miiliyoona 8.4 karoorfamee miiliyoona 7.2 (%85) irraa galii qarshii biiliyoona 9.2 karoorfamee qarshii biiliyoona 7.8(%85) argamee jira. 
Haaluma walfakkaatuun tuuristoota biyya alaa kuma 466.3 karoorfamee tuuristoonni kumni 233.1(%49) iddoowwan hawwata tuuristii Oromiyaa daawwachuun galii qarshii miiliyoona 466.3 karoorfamee qarshii miiliyoona 233.1 (%49) argamsiisuun danda’ameera.
Daldalaan tajaajila tokko hawaasa biraan ga’uuf ga’ee guddaa qaba. 
kanaanis carraa hojii ni uuma, fayyadamtootaaf filannoo ni dhiheessa, fedhii gabaa dabalataa ni uuma. Akkasumas dandeettiiwwan, beekumsaafi kalaqawwan haaraa barachuufi babal’isuun hawsaani kallattiin turiizimiirraa fayyadamaa akka ta’u godha. 
Tuuriizimiin daldalaaf yommuu oolfamu oomisha keessatti gahumsa jajjabeessa. 
Mootummaan galii gibiraafi bu’aa dabaluudhaan bu’aa caalu argata. 
Dorgommii ni jajjabeessa. 
Itti quufinsi fayyadamtootaa akka dabalu taasisa. 
Kalaqaafi ogummaa guddisa. Egaa akkuma gosoota daldalaa biroo adeemsi daldalaa tuuriizimii keessatti oomisha, gabaa, beeksisa, gurgurtaafi deggersa daawwataa/maammilaa of keessatti qabata.
Adeemsa qabeenya uumamaa gara oomisha turiizimiitti jijjiiruu keessatti daldaltoonni tuuriizimii gahee olaanaa qabu. 
Qabeenya uumamaa gara hawata tuuristiitti jijjiiruuf bu’uuraaleen misoomaafi tajaajiloonni kanneen akka daandii, ibsaa, neetwoorkii, bishaan, hoteelotaa mijeessuun baayyee barbaachisaa ta’a. 
Kanaaf hawata turiizimii naannichaa bu’aqabeessa gochuuf bu’uuraalee misoomaa diriirsuun dirqamadha.
Hawattoota tuuriizimii Oromiyaa keessaa Oromiyaan hawattoota tuuristii uumamaafi namtolchee hedduu qabdi. 
Hojiileen hawattoota kanarratti qo’annoofi qorannoo geggeessuu, bu’uuraalee misoomaa barbaachisan diriirsuu yoo geggeeffame carraan guddinaa gama kanaan jiru bal’aadha. 
Naannoo Oromiyaatti hojiilee qorannoo baroota hedduuf geggeeffamaa tureen bakkeewwan hawata turiizimii adda baafamanii misoomaa jiranifi kan bu’uuraalee misoomaa guuttachaa jiran ni jiru. 
Bakkeewwan kunis guutuu Oromiyaa hunda keessatti akkaataa argamaafi fageenya giddugaleessaa qabaniin akka armaan gadiitti tarreeffamaniiru.
Bosona Biyyaalessaa Subbaa - Finfinneerraa kiiloo meetira 45 fagaatee argama. 
Olka’insisaa meetira 2300 hanga meetira 3000 ol ta’a. Leenca, Qeerransa, Waraabessa, simbirroota mimmiidhagoo of keessaa qaba.
Haroo Dandii: Haroo qabbanaa’aafi boca lakkoofsa “8” qaba. 
Finfinneerraa fageenya km 108fi magaalaa Ginchiirraa km 50 fagaatee argama.
Melka Qunxurree: Muuziyeemii Qilleensa Banaa jedhamuun beekama. 
Bakki GPS isaa 37p 0456488UTM0962011 yoo ta’u iddoowwan jijjiirama baayooloojiifi aadaa Hominiids’ qorachuuf barbaachisoo ta’an keessaa isa tokkodha.
Bishooftuu: Bishooftuun magaalaa tuuristii jedhamuun beekamti. 
Haroowwan uumamaa babbareedoo torba kan riizoortii, loojii, hoteelotaafi ayyaana aadaa ummata Oromoo miliyoonaan keessummeessitu ayyaana Irrechaa 
Hora Arsadii qabdi.
Gaara Cuqqaalaa: magaalaa Bishooftuurraa gara Kibba-Lixaatti fageenya km27 irratti argama. 
olka’insa tambeela galaanaarraa meetira 2989 ol ta’a. 
Riqicha Poorchugaal: Jaarraa 16ffaa keessa 
Poorchugaalotaan kan ijaaramedha. 
Riqichi kun hanqaaquufi dhagaan akka ijaarame ragaaleen ni mul’isu.
Paarkii Biyyaalessaa Gaara Arsii: Paarkii Biyyaalessaa Gaarren Arsii bakkeewwan daawwannaa gaara Cilaaloo, gaara Kaakkaa, Honqoolloofa’i. 
Isaan kun Finfinneerraa fageenya km117 hanga km256 irratti kan argaman yoo ta’u, bal’innisaanii km2 256 tilmaamamu. Gaarri Kaakkaa olka’insaan akka biyyaatti sadarkaa sadaffaarratti kan argamudha.
Paarkii Biyyaalessaa Gaarreen Baalee: Paarkichi bal’innisaa Iskuweer kiiloomeetira 2,400 kan qabu yoo ta’u, olka’insa meetira 1500 hanga 4377 kan qabudha. 
Jeedala Diimaa, Xuqaa Guddaa, Saannatee, Odaa Roobaa kan hammatedha.
Bosona Harannaa: lafa bal’ina km2 4,000 ol uwwisee jira. 
Simbirrootaafi bineensota hedduu of keessatti kan hammatedha.
Dirre Sheek Huseen: Paarkii Biyyaalessaa Gaarreen Baaleerraa km 180 fagaate argama. 
Iddoon qulqullummaa kun biyya keessatti iddoo Hajjii Musliimotaa isa guddaadha. 
Iddoon kunis maqaa qulqulluu barsiisaa amantaa musiliimaa Sheek Huseen Bin Malkaa jedhamuun moggaafame. 
Yeroo ammaa kanas hambaalee aadaa qabatamaa UNESCO keessatti galmaa’uuf adeemsarra jira.
Daneessummaan miidhagina malee sodaa miti.
Rakkoo hongee dandamachuu keessatti gahee Pirojeektii Finnaa.
Mootummaan jijjiiramaa waggoota imala jijjiiramaa darban kana keessatti hojilee gurguddaa biyyatti gara badhaadhinaatti ceesisuu dandeessisu wixinuun hojjetaa tureera, hojjetaas jira. 
Hojileen kunis gama dinagdee,hawaasummaa,siyaasaafi dippiloomaasiin hojjetamuun bu’aansaa naannicha darbees biyya jajjabeessuufi biyyoonni addunyaas xiyyeeffannoon akka as mil’atan taasisaa jira.
Keessattu hiyyummaafi gadadoo hidda gadi fageeffatee biyyatti maqaashii roga biroon akka kaafamu taasisa ture beekumsa, dandeettifi qiyyaafama yaadaman mandhaleen dabaaluun humnaafi qabeenya qabnu fayyadamuun seenicha jijjiiruuf hojii hojjetamaa jiru salphaa miti. 
Gama dinagdeen walqanbatee carraalee hundatti fayyadamuun pootenshaala naannoo( biyyi keenya qabdu) misoomsuu qabutti xiyyeeffachuun hojileen hedduun hojjetamaa jiru.
Sochii imala badhaadhinaa keessatti fuulleffannaan mootummaa dinagdee damdaneessa lafa qabachiisuun carraaleefi pootenshaala (humna) guddaa qabeenya uumamaa qabnutti sirnaan fayyadamuun irraa fayyadamuuf carraaquun isa tokkoodha.
Qabeenyi uumamaa biyyi keenya yookiin naannoon keenya qabdu keessa inni tokko qabeenya bishaaniiti. 
Qabeenya bishaanii kun immoo laga,haroo, burqaawwan,bishaan lafa jalaafi rooba cimmisuu kan ofkeessatti hammatuudha. 
Qabeenyi bishaanii qabeenya hunda caalu, addunyaanuu xiyyeeffannoo addaa kennu darbees Siyaas-dinagdee keessatti xiyyeeffannoo guddaa qabuudha. 
Waan kana ta’eef qabeenya kana misoomsuun sirnaan itti fayyadamuun hedduu barbaachisaadha.Barreeffama kanaan qabeenya bishaanii qabnu hunda ilaaluuf osoo hin taanee dhimma rooba cimmisuurratti xiyyeeffachuufi.
Kunis ijaarsa Pirojeektii Finna Oromiyaati. 
Pirojeektiin Finna Oromiyaas rooba roobee lolaa lola’u walitti qabuun bifa ittiin misoomni qonnaa itti gaggeeffamurratti xiyyeeffachuun pirojeektii bocameedha. 
Yaadamni Pirojeektii Finna Oromiyaas godiinaalee hanqina roobaa qabaniifi roobni wayita roobus osoo hin qisaasamin walitti cimmisuun hongee dandamachuuf kan ooluudha.
Dhimma kanarratti sochii pirojeektii Finna Oromiyaa maalirra akka jiru hubachuuf Biiroo Misooma Jallisiifi Horsiisee Bulaa Oromiyaatti Hoggana Itti aanaa biirichaa kan ta’an Injiinar Alamuu Raggaasaa dubbisneerra.
Mootummaan Naannoo Oromiyaa sagantaa Pirojeektii Finnaa ijaaruu waggoota afur keessatti pirojeektota 255 ijaaruuf kan karoorfate bara 2014 dha. 
Bara kanaa kaasee hojii keessa galeera. 
Bara darbe Pirojeektii Finnaa 73 hojii keessa galamuu Injiinar Alamuun ibsaniiru. 
Pirojeektotni 70 immoo qorannoon isaanii jalqabamee bara kana xummuramaa jiraachuus dabaalaniiru. 
Pirojeektiin kun inni xiqqaan bishaan meetir kiyuubii miiliyoona 1.6fi inni guddaan meetirkiyuubii miiliyoona 33 qabachuu kan danda’uudha. 
Pirojeektiin qorannoon isaanii bara kana xummuramu 70 kunneen bara 2016 hojii keessa kan galan ta’u.
Kanas Mootummaan Naannoo Oromiyaa baajata barbaachisu ramadanii ijaarsasaa Koorpooreeshinii Ijaarsa Oromiyaa (OCC) qophii taasisaa jiruudha. 
Haata’u malee Pirojeektotni 73 bara darbe hojii keessa galan yoo ilaallu guutuu Oromiyaa keessatti facaatii qabu ta’uu bal’inaan godinaalee hongeen itti baay’atuufi rooba gahaa 
hin arganneefi bishaan gahaa hin qabnetti kan heddummatuudha.
Fakkeenyaaf godinaalee hongeen hubaman keessaa Godiina Booranni Booranaa ishee tokko yoo taatu godinichatti Pirojeektotni Finnaa bara darbe jalqabaman 73 keessaa Godiina Booranaatti 14 Gujii keessatti pirojeektii 6 Baalee Bahaatti Pirojeektii Finnaa 6 Harargee lamaan keessatti pirojeektii 8, kan jiran yoo ta’u pirojeektota kanaaf bu’uurraa mootummaan xiyyeeffannoo kennee hojjetaa jira.
Keessattuu naannoo horsiisee bulaan itti heddummatu kanatti rakkoo guddaan bishaan gahaan dhabamuun oomisha margaa, nyaata beeyladaafi namaan walqabatee hanqina mul’ataa ture furuuf bishaan cimmisuun isa ijoodha.
Kanaaf Mootummaan Naannoo Oromiyaa baajata guddaa ramaduun rakkoo kana furuuf hojiin hojjetaa jiru olaanaadha. Akkuma fakkeenyaatti Godina Booranaa qofa keessatti qarshiin biiliyoona 2.2 ol ramaduun Pirojeektii Finnaa lakkoofsaa 14 ta’e marsaa duraa kana keessatti hojjetamaa jira. 
Kana keessaa yeroo ammaa Pirojeektiin 9 guutinsa hidhaa (dam fill) xummuramee bishaan qabachaa jiru. 
Pirojeektiin 2 (lama ) immoo hojiinsaa dhibbantaa 85 ol irra gahuufi Pirojeektiin 3 (sadii) immoo marsaa lammaffaan kan kenname waan ta’eef hojiinsaa dhibbantaa 30-40 keessa jiraachuu ragaan Biiroo Misooma Jallisiifi Horsiisee Bulaa Oromiyaa ni agarsiisa.
Yeroo ammaa rooba roobeen bishaan meetirkiyuubii miiliyoona 10 qabachuusaas ibsameera. 
Kanaaf bu’aan fuulduratti irraa eeggamu guddaadha. Hongee hamaa bara kana Gaafa Afrikaatti naannoo keenya dabalatee 
mudate furuu keessatti shoora olaanaa bahata.
Ijaarsi pirojeektiin finnaa kun xiyyeeffannoo addaan kan hojjetamaa jiru wayita ta’u garuu sababoota adda addaan jechuun nageenyaan walqabatee,qaala’insa meeshaalee ijaarsaa,boba’aa, iddo tokko tokkotti ilaalchi eeyyentaa xiqqaachuun jiraatullee bifa gaariirra jiraachuu ibsameera.
Baalee keessatti Pirojeektiin Finnaa marsaa duraan jalqabaman kan Koorpooreeshinii Ijaarsa Oromiyaa hojjetu pirojeektiin sadii sadarkaa xummuraarra kan jiran yommuu ta’u lama immoo kan tokko Agaarfaafi Dalloo Mannaatti argaman xummuramuun bishaan guddaa qabachuu danda’uu, Hogganaan Itti aanaa Biiroo Misooma Jallisiifi Horsiisee Bulaa Oromiyaa Injiinara Alamuu Raggaasaa ibsaniiru.
Harargee keessattis pirojeektiin Finnaa shan ta’an bishaan qabachuuf akkasumas godina Arsiitti pirojeektotni afur bishaan qabataniiru.
Hojiilee Kalaqaa Saayinsiifi Herregaa jajjabeessuun rakkoolee hawaas dinagdee furuuf.
Naannoo Oromiyaatti Biiroon Barnootaa Oromiyaa manneen barnootaa keessatti barsiisonniiifi barattoonni gara hojii kalaqaatti dhufanii akka hojjetan taasisaa jira. 
Akka naannoo Oromiyaattis godinaaleefi bulchiinsa magaalotaa hundarraa barattootaafi barsiisota hojii ogummaa kalaqaarratti hirmaachuun hojii fakkeenyummaa gaarii qabu hojjechaa jiran calaluun adda baaseera. 
Barsiisonniifi barattoonni calalaman kunneen sadarkaa naannootti dhufanii hojii kalaqaa ittiin mo’atan tibbana Galma Abbaa Gadaatti agarsiisaa kan turan yammuu ta’u, sadarkaa Prezidaantii Itti Aanaa Mootummaa Naannoo Oromiyaatti.
Qindeessaan Kilaastara Hawaasummaa Obbo Abdulhakiim Muluu, Hogganaan Biiroo Barnoota Oromiyaa Doktor Tolaa Bariisoo, Ministir Deetaan Ministiraa Ministeera Innooveeshiiniifi Tekinooloojii Doctor Baayyisaa Badhaadhaa dabalatee hoggantoonni biroon argamuun jajjabeessaniiru. 
Barsiisotaafi barattoota mo’atan kanneeniifis badhaasniifi beekamtiin kennameera.
Hoggantoonni kunneen barsiisotaafi barattoo hojii kalaqasaanii argisiisan kana daawwachuu qopfa osoo hin taane yaada jajjabinaafi hojii fuula durattillee irratti hojjetamuu qaburratti yaadasaanii kennaniiniiru. 
Sadarkaa Pirezidaantii Itti Aanaa Mootummaa Naannoo Oromiyaatti Qindeessaan Kilaastara Hawaasummaa Obbo Abdulhakiim Muluu saganticharratti haasaa taasisaniin hojiin kalaqaafi tekinooloojii adeemsa duubatti hafaa keessaa nu baasuun tooftaa haaraa rakkoo hawaas-dinagdee qabnu ittiin hiikkachuuf kan nu dandeessisu waan ta’eef cimee itti fufuu qaba jedhan. 
Mootummaan Naannoo Oromiyaa Manneen barnootaa keessatti kalaqniifi tekinooloojiin akka baballatuufi hojii qabatamaatti akka hiikamuuf hojii xiyyeeffannoo kennee hojjechaa jiru cimsee kan itti fufuufi barsiisotaafi barattoota abbaa kalaqaa ta’uun badhaasniifi beekamtiin kennameef waan barbaachisu hundaan akka deeggaru himaniiru.
Hogganaan Biiroo Barnoota Oromiyaa Doktar Tolaa Bariisoo sagantaa kanarratti Kalqani saayinsiifi Herregaa barsiisotaafi barattootaan dhihaatan rakkoo hawaas-dinagdee hawaasaa kan furuu danda’aniifi biyya keenya abbaa tekinooloojiiwwan garaagaraa kan taasisu ta’uu ibsaniiru.
Kalaqawwan hedduu barsiisonniifi barattoonni argataniif beekamtiifi abbummaa mirkaneessuun hojii qabatamaafi Induustiriitti jijjiiruuf qaamni dhimmi ilaalu tumsaafi deggarsa barbaachisu akka taasisu Doctor Tolaan yaadachiisaniiru.
Addunyaa har’a keessa jirru saffisaan jijjiiramaa jirtu kana qixaan kan hogganuufi dandeettii jijjiiramaa kanaan kan walgitu dhaloota dandeettii, beekumsaafi ga’umsaan dorgomaa ta'e horachuun dirqama yeroon barbaadudha ka jedhan ammoo Ministeer Deetaa Ministeera Innoveeshiniifi Tekinooloojii Federaalaa Dooktar Baayyisaa Badhaadhaati. 
Looreetiin nagaa addunyaafi Ministirri Muummee Itoophiyaa Dooktar Abiyyi Ahimad yaada maddisiisaniin Wiirtuuleeniifi Giddugalli Innoveeshiniifi Tekinooloojii humna kalaqaa kana simatu qophaa’uusaa himanii, barsiisonniifi barattoonni kalaqa hojjechuun beekamtii argatan kan itti simatamaniifi deggersi barbaachisu kan kennamuuf ta'a jedhaniiru.
Haaluma kanaan, akka hoggantoonni daawwannicharratti hirmaatanis akka jedhanitti yeroo ammaa addunyaa guyyaa guyyaan jijjiiramaa jirtu hogganuun kan danda’amu dhaloonni kun 
Saayinsiifi tekinoloojiin yoo barate qofadha; Hojiileen manneen barnootaa keessatti hojjetamaa jiran kanarra daran cimanii deemuu akka qaban; barattoonni rakkoo hawaasa keessa jiru furuuf tattaaffii godhaa jiran cimsanii itti fufuu akka qaban; kalaqani dhiyaate kun warreen kalaqan beekamtii akka argataniif irratti hojjetamuu akka qabu;Kana malees, qulqullina barnootaa mirkaneessuu keessatti gumaacha guddaa taasisuu akka danda’u, akkasumas barsiisonniifi barattoonni hojii kalaqaasaaniitti jabaatanii itti fufuu akka qabaniif jajjabeessaniiru.
Hoogganaan Biiroo Carraa Hojii Uumuufi Ogummaa Oromiyaa Obbo Maatiwoos Sabbooqaa gamasaaniin haasawa taasisaniin BBO waliin walitti dhiyeenyaan hojjechuun jijjiiramni barbaadamu dhufuu akka danda’u dubbataniiru. 
Dhaabbileen gara garaa namoota kalaqa mo’ataniif kennaa adda addaa kennaniif Biiroon Barnootaa beekamtii kennuun isaaniinis addatti galateeffatee jira. 
Akka walii galaatti sagantaan kalaqaa barnoota saayinsiifi herreegaa kun rakkoo hawaasa keessa jiru furuu irratti barattoonni hojjechuu waan jalqabaniif dhaabbileen adda addaa waliin walitti fiduun deeggarsi meeshaaleefi tekinoloojii taasifamuu akka qabu dubbatameera.
Dorgommiin kalaqa Barnoota Saayinsiifi Herregaa kun waggaa waggaadhaan kan qophaa’u yeroo ta’u, dorgommiin kan gaggeeffames barattootaafi barattoota akkasumas barsiisotaafi barsiisota gidduuttidha.
Hojiileen Kalaqoota adda addaa agarsiisa kanarratti dhihaatanis kalqa meeshaa hojii Qonnaa, Fayyaa, meeshaalee Kominikeeshiniifi kkf irratti kan xiyyeeffatan turan. 
Sirna baniinsa dorgommii kalaqa Barnoota Saayinsiifi Herregaa kanarratti haasaa kan taasisan Hoggantuu Itti Aaantuun Biiroo Barnoota Oromiyaa Aadde Magartuu Mahaammad Kaayyoon dorgommii kanaa manneen barnootaafi manneen barnootaa akkasumas hawaasaafi hawaasa gidduutti hariiroo gaarii kan uumu yoo ta’u, barataafi barsiisaan dandeettiiwwan adda addaa kalaquu kan itti dagaagfatan taasisa jedhaniiru.
Dorgommiin kalaqa Barnoota Saayinsiifi Herregaarratti geggeeffame kun barattoonni dandeettii hojii waa uumuusaanii akka guddifatan taasisuuf akka barbaachises ibsameera. Dorgommii kanarratti kan hirmaatan barattootaafi barsiisota walumatti 182 yammuu ta’an, hawaasniifi barattoonni kalaqoota dhihaatan kana Galma Abbaa Gadaatti argamuun daawwataniiru. 
Barsiisonniifi barattoonni dorgommii kanarratti hirmaatanis Giddu Gala Muuziyeemii Saayinisiifi Teekinooloojii Finfinneetti ijaarame kan daawwatan yammuu ta’u, daawwaannaan kanatti kan gammadan ta’uufi hojii kalaqaa isaaniifillee fuula duratti humna guddaa akka isaaniif ta’u yaada qaban ibsaniiru. 
Barsiisotaafi barattoota hojii kalaqasaanii dhiheessaniif badhaasini maallaqaa, meeshaalee elektirooniksiifi waraqaan ragaa beekamtii kennameera.
Maddi: Fuula Miidiyaa Hawaasaa BBO.
Jaalalleewwan daangaa siyaasaa cabsuun wal fuudhan hidhaa bu’an.
Ji’a Amajjii darbe keessa dargaggoon lammii Indiyaa tokko dubartiin lammii Paakistaan seeran ala Indiyaa akka seentuufi waraqaa eenyummaa sobaa akka argattu gargaare jedhame mana hidhaa buufame.
Dubartii namtichi kun akka Indiyaa seentu gargaare haadha warraasaati.
Dargaggoon Indiyaa umri waggaa 21 Mulayam Singi Yadaaviifi shamarreen umrii waggaa 19 lammii Paakistaan Igraa Jeewanii jedhamtu, karaa toora intarneetii walbaranii tapha Luudoo waliin taphataa erga turanii booda, waggaa sadan darban kana hariironsaanii gara jaalalaatti ce’eera.
Haata’u malee, isaan lachuu bakka tokkotti waliin jiraachuun akka isaan rakkisu sirritti beeku. 
Sababiinsaa hariiroon Indiyaa fi Paakistaan muddamaan kan guutame waan ta’eef. 
Biyyoonni ollaa kun lameen erga bara 1947 asitti si’a sadii wal waraananiiru.
Bara 1947 yeroo Paakistaan uumamteefi walabummaa Indiyaan wayita gonfattu addaan qoodamte ture.
Kanarraa kan ka’e namoonni biyyoota lamaniirraa imalaaf viizaa argachuuf ni rakkatu.
Rakkoo kana injifachuuf Mulayaamiifi Igiraan Fulbaanaa 2023 gara biyya Neeppaalitti imaluun, achitti wal fuudhan.
Jaalalleewwan lamaan erga wal fuudhanii booda gara magaalaa Indiyaa Baangaalooritti imalanii waliin jiraachuu eegalan.
Haata’u malee, gammachuunsaanii otoo hin turiin Amajjii darbe gara gaddaatti geeddarame.
Lammiin Paakistaan Igraa Jeewanii seeraan ala Indiyaa seente jedhamtee hidhamte.
Abbaan warraashee Mulayaam Singi akkasuma hidhamee, ragaa sobaa hojjachuufi ragaa sirrii malee lammii biyya biraa of bira tursiisuun himatame.
Taatee kana booda Igraa Jeewanii torban darbe kana Indiyaarraa gara Paakistaanitti deebifamte.
Mulayaam Singi ammoo mana hidhaa Baangaaloor keessatti hafe.
Maatiin daargaggoo kanaa Kaaba Indiyaa bulchiinsa Uttar Praadesh keessa jiraatan hidhamuusaatti garmalee rifatan.
Isaan seenaan jaalalleewwan kanaa akkuma salphaatti yoo ilaalame jaalala agarsiisa jedhan.
''Mana isaaniitti akka deebi’an barbaanna,’’ jedhe obboleessi Mulayaam Singi kan ta’e Jeetlal.
''Haala Indiyaafi Paakistaan keessa jiran ni hubanna. 
Garuu waanti isaan balleessan kan biraa hin jiru, wal jaalatan malee,’’ jedhe.
Poolisoonnillee kana ni amanu.
''Seeraan ala biyya seenuufi ragaa sobaa dalaguurra kan darbe seenaa jaalalaa fakkaata,’’ jedhe qondaalli Poolisii Baangiloor maqaansaa hin eeramne tokko.
Jaalalli Singi Yadaaviifi Jeewanii bara 2020, wayita uggurri Covd-19 hammaate keessa eegalame.
Dargaggoo Yadaav dhaabbata ICT Baangaaloor tokko keessa waardiyyaa ta’ee hojjata.
Jeewaniin ammoo magaalaa Paakistaan Haayidirabaad keessatti baratti turte.
Jarri lamaan karaa toora intarneetii erga wal baranii booda jaalala halaalaa eegalan.
Haata’u malee, Jeewanii maatiin ishee akka heerumtu dhiibbaa irratti jabeessaa turan.
Yadaav karaa Dubaayi gara Neeppaalitti akka imaltu Jeewaniif yaada erga dhiyeesseefii booda Jeewaniin Paakistaanii baate.
Poolisiin akka himetti, akkaataa sirna Hinduutiin wal fuudhanii gara Indiyaa deeman.
Haata’u malee, Jeewaniin eeyyama Indiyaa keessa ishee tursiisu hin qabdu turte.
Kanaaf jecha Yadaav waraqaa eenyummaa sobaa lammummaa Indiyaa qabaachuushee mirkaneessu qopheesseef jedhe poolisiin Indiyaa.
Poolisiin akka jedhetti, Yadaav guyyaa hunda wayita hojii deemu, Jeewanii manuma oolti ture.
Jeewaniin yeroo hunda karaa WhatsApp haadha ishee Paakistanitti argamanitti waan bilbiltuuf poolisiin ishee qabe.
Poolisoonni Baangaaloor ji’a darbe agarsiisni xiyyaaraa ‘Aero India air show’ fi yaa’iin ministiroota faayinaansii garee biyyoota 20 Guraandhala keessa waan gaggeeffamuuf of eeggannoo cimaa taasisaa turan.
Qorannoo gaggeeffame booda Jeewaniin seeraan ala biyya seente jedhamtee hidhamte.
Jeewaniin ji’a Guraandhalaa darbe gara Paakistaanitti deebifamte.
BBC’n maatii Jeewanii Paakistaanitti argaman dhimma kanarratti yaada kennan argachuu hin dandeenye.
Jalqaba torbee darbee ejensiin oduu PTI, abbaan intalaa nagaan biyyatti deebiyuushee mirkaneessuun gabaaseera.
Haati Yaadaav, Shanti Devi jedhaman, mootummoonni biyyoota lamaanii jaalalleewwan kana walitti fidu jedhanii akka abdatan himan.
Dabalaniis: "Ishee Musliima yookaan Paakistaanii taate dhimma irraa hinqabnu. 
Intala keenyadha. 
Sirnaan kunuunsina.
" Jechuusanii BBC Afaan Oromootu gabaase.
Hodisan Paalaasitti deebi’an.
Maanguddoon umrii waggaa 75 Rooy Hodisan kilaba isaanii duraanii Kiristaal Paalaasiin hanga xumura bara dorgommii kanaatti leenjisuuf waliigalan.
Kilaba magaalaa Landan Paalaasiin deeggaraa kan guddataniif waggoota afuriif bara 2017 hanga 2021tti leenjisummaan tajaajilaa turan wayita rakkootti nuuf qaqqabaa jennaan jalaa owwaachuun bakka Paatirik Viyeeraa bu’uun hanga xumura bara dorgommii kanaatti muuxannoofi beekumsa qabaniin kilabicha akka gargaaraniif waamicha taasifameef fudhachuun hojiisaanii eegalaniiru.
Rooy Hodisan turtii waggaa afurii booda waggaa lama dura bara 2021 wayita kilabicha gadi dhiisan leenjisaa gurraacha Paatirik Viyeeraan ture kan bakka buufaman , waggaa tokkoofi walakkaa boodammoo deebi’anii baallii Viyeeraatti kennan fudhachuu dandaa’aniiru.Leenjisaa gurraacha liigichaa tokkicha ta’uun kilba kana leenjisaa kan ture taphataan sarara gidduu duraanii garee kilaba Arsenaal Viyeeraan waggaa jalqabaa kilabicha leenjisummaan gaggeessuu eegale sadarkaa 12ffaa qabachuun kilaboota gara gadiitti bu’anirraa qabxii 13 fagaachuun ture kaninni xumure.
Dorgommii bara kanaan garuu gahumsa gareensaa agarsiisaa jiruun abdii kan kutatan boordiin kilabichaa leenjisicha gaggeessuuf dirqamuu beeksisuun gaggeessaniiru.
Kiristaal Paalaas erga barri 2023 seenee asitti taphhoota taasifaman 12 irratti injifachuu hin dandeenye. 
Keessumaa taphoota gara xumuraa Viyeeraan ittiin gaggeeffame sadanirrattimmoo taphattoonni kilabichaa kubbaa tokkollee gara gooliitti utuu hin yaaliin injifataaniiru.
Waggaa lama duras Viyeeraan wayita leenjisummaan Seelhurest Paarkin gahu filannoo jalqabaa kilabichaa hin turre. 
Leenjisaa Walvis yeroo sanaa kan turan Noonoo Ispiriitoo Saantoo filannoosaanii jalqabaa taasifatanis isaan waan didaniif jecha ture Viyeeraaf carraa kana kan kennan.
Paalaas dorgommii liigichaa xumuramuuf taphoonni 10 hafaniifiin sadarkaa 12ffaarratti argamus kilaboota sadarkaa dhumaa jiraniifi yaaddoo gara liigii gadiitti bu’uuf qabanirraa qabxii 3 qofaan fagaatee argama. 
Kun immoo deggartootaafi boordii kilabichaa daran yaaddeesseera.
Hodisaniin wayita gara leenjisumaatti waamanis kilabicha gara liigii gadiitti gadi bu’uurraa baraaruu danda’u jechuun abdii cimaa irra kaawwachuunidha.
Kilaboota kanneen akka Liver Puuliifi Inter Miilaaniin akkasumas garee biyyaaleessaa Ingiliziin leenjisuun muuxannoo guddaa kan qaban Rooyi Hodisan jaalala kilabichaaf qabanirraan kan ka’e hojii dhiisanii soorama bahanitti deebi’uun amantaa kilabichi irra kaawwate galmaan gahuuf fedhiiisaanii agarsiisaniiru.
Taphoota hafanirrattis muuxannoo qabaniin taphattoota kilabichaa hamileessuun liigicha keessa tursiisuuf Landanitti kan argaman yoo ta’u, dorgommiin liigiiwwanii sababa tapha gulaallii waancaatiin adda waan cituuf yeroo qophiifi taphattoota waliin wal baruu gahaa ta’e waan argataniif tasgabbaa’anii hojiisanii kan eegalan ta’a.
Bifuma wal fakkatuun tapha torbee dareen kilaba liigichaan sadarkaa 20ffaarratti argamu Saawuzaampitaniin kan keessummeesse gareen Antooniyoo Koontee Tootanhaam Hostispar tapha dirreesaarratti goolii 3 fi 1n dursaa ture qixa 3 fi 3n xumuruusaatiin wal qabatee leenjisaa Antooniyoo Koontee miira haariin yaada kenaniin kilabicha waliin gargar ba’uuf qarqara gahaniiru.
Antooniyoo Koonteen yaada kennaniin akk gareetti osoo hin taane akka namoota dhuunfaatti dirree keessatti argamuun keenya qabxii barbaadnu akka hin galmeesifne nu taasiseera.
Taphattoonni kilabichaa kan waliif yaadan osoo hin taane dhuunfaa dhuunfaan kan fiigan waan ta’aniif kilabichis bu’a qabeessa ta’uu hin danda’u jechuun mufannaan miidiyaaf yaada kennuunsaanii taphattootaafi gaggeessitoota kilabichaa hin gammachiifne.
Boqonnaa tapha gulaallii waancaa kanaa wayita deebi’amuttis kilabichi leenjisaa kan biraa miindessuuf akka jirus odeeffamaa kan jiru yoo ta’u, leenjistoota kanneen akka Luwiis Eneriikee, Poocheetiinoo kilabicha qabachuu danda’u jedhamus, isaan garuu gidduu kanatti osoo hin taane bara dorgommii haaraatti bifa barbaadaniin taphattoota ofii fedhan waliin hojjechuu akka barbaadan dhagaa’ameera. 
Kana hordofees kilabichi leenjisaa yerootiin itti fufuunsaa waan hin oolledha jedhameera. 
Hanga gaaazexaan kun mana maxxansaa seenutti garuu wanti dhagaa’ame hin jiru.
Mootummaan walitti bu’insi jiru karaa nagaan akka furamuuf fedhiifi kutannoo guddaa qaba.
Mootummaan walitti bu’insi jiru karaa nagaatiin akka furamuuf fedhiifi kutannoo guddaa qaba jedhan Ministirri Muummee Itoophiyaa Dooktar Abiyyi Ahimad.
Dooktar Abiyyi kana kan jedhan walga’ii idilee 11ffaa Mana Maree Bakka Bu’oota Ummataa tibbana ta’amerratti Raawwii hojii mootummaa bara bajataa 2015 ji’oota ja’an darban wayita dhiyeessanitti gaaffii haala nageenyaa ilaalchisuun gaafataniif wayita deebiifi ibsa kennanitti. 
Gaaffilee miseensonni Mana Maree Bakka Bu’oota Ummataa dhimmoota garaagaraarratti Ministira Muummeef dhiyeessan keessaa dhimmi nageenyaa fi 
tasgabbii biyyaa dhimma Dooktar Abiyyi xiyyeeffannaa guddaatiin deebiifi ibsa itti kennan ture. 
Haaluma kanaan, Ministirri Muummee Dooktar Abiyyi Itoophiyaatti gaaffilee nageenyaafi tasgabbii biyyaa ilaalchisuun ka’aniif deebiifi ibsa bal’aa wayita kennanitti akka jedhanitti haalli nageenyaafi tasgabbii biyyaa ji’oota kana.
Kitaabni Dhaloota Ida’amuu Magaalaa Jimmaafi Magaalaa Beddelleetti tibbana eebbifamuun walumatti qarshii miliyoona 47 olitti gurguramuun ibsame.
Sirna eebbaa magaalaa Jimmaatti geggeeffamerratti Abbootiin amanataafi abbootiin Gadaa akkasumas kutaaleen hawaasaa garaagaraa kan argaman yemmuu ta’u, guyyaa kanattis abbootiin qabeenyaa dhuunfaa hanga qarahii miliyoona 2fi dhaabbileen garaagaraa hang qarshii Miliyoona 10n kan bitatan yemmuu ta’u waliigala qarshii Miliyoona 32fi kuma 858fi 350tti gurgurameera.
Kantiibaan Magaalaa Jimmaa obbo Najiib Abbaa Raayyaa haasawa tasisaniin baga guyyaa Eebba Kitaaba Dhaloota Ida’amuu 
Kabajamoo MM Dooktar  Abiyyi Ahimadiin barreeffameen isin ga’e jedhanii Kitaabota Muummicha Ministeeraa 
Dooktar Abiyyi kan adda taasisu kaleessa hubannee harraaf akka qophoofnuu fi bori keenya sirnaan akka ilaallu kan taasisuuf kaayyoo guddaa ijaarsa biyyaa keenyaatiif.
Dubbisuu kitaabaa Attamiin dagannaa .
Seenaa keenyaa duraa ,Bakkatti deeffannaa.
Gareedhaan wal waamnee,Kitaaba dubbifnaa.
Darabee baafachaa ,Barruulee bitannaa.
Isaa dhabeef laachaa ,Beekumsa qooddanna.
Karaa duudee cirree ,Sammuu gabbifannaa 
Kitaaba dubbisuun ,Guutuu nama godha.
Kan darbee yaadachaa ,Kan harraa jiraannaa.
Jireenyaa qajeelchuuf,Galaasaa kuufannaa.
Jiruun dhala namaa ,Beekumsaan durfamaa.
Firooma kitaabaa ,Caalaatti cimsannaa.
Haala biyya keenyaa ,Beekuuf nu fayyadaa.
Barataa barattuu ,Kitaaba dubbisuu.
Maalumaaf jibbituu ,Sammuudhaan dadhabaa.
Tauu ni filattuu ,Qormaata deebisuuf.
Qo’achuuf dirqamtuu ,Yeroo kee qusachuuf.
Feesbuukii lagadhu , Jireenya kee boruuf.
Jabeessi qo’adhu, Beekumsa gonfadhu.
Kalaqa argachuuf ,Waa hunda hubadhu.
Tarree warra beekaa ,Dhaabachuuf hojjedhu.
Kaayyoo kee milkeessuuf ,Kitaaba bitadhu.
Yeroo kee qusachuun , Karoora baafadhu.
Guyyaa qabdu keessaa ,Dubbisa aadeffadhu.
Ergaan koo xumuraa ,Kitaabaa hubadhu.
Aadaa waa dubbisuu ,Guddisuuf hojjedhu.
Kominikeeshiinii Aanaa Beddelleerraa ,Yirsaw Mazgabuutiin.
Allaattii nama lubbuu isa baraare firoomfate.
Allaattiin 'Sarus crane' jedhamu gosa allaattii balali’an keessaa hojjaan isa dheeraadha.
Waggaa tokko dura, lammiin Hindii Ariif jedhamu naannoo Kaaba biyyattiitti allattii ‘Sarus crane’ jedhamu arge. 
Yeroo ammaa allaattiin kun hiriyyaa jabaa nama kanaati.
Viidiyoonsaanii Hindii keessa hedduu qoodame. 
Ariif allaattii miidhamee lafa ciisu wal’aanee fayyise.
Erga fayyee booda allaattiin kun bosonatti deebi’a jedhee yaadee ture. 
Garuu allaattiin kun fagaachuu hin barbaanne. 
‘’Takka takka ni balali’a, garuu gaafa aduun lixxu yeroo hunda manatti deebi’a. 
Hiriyyummaan bilisummaa keessa dagaaga,’’ jedha Ariif. 
Gara dhimman irraa dubbachuu barbaadeetti yommuun deebi’u biyya hambaatti namni allaattiidhaaf na’ee lubbuu oolcha. 
Kan biyya keenyaa silaa hoda, ilmi namaayyuu kabaja dhabuu bira darbee guyyuu akka baalaatti wal arcaasaa oola. 
Biyya hambaatti allaattiif birmaatama, biyya keenyatti garuu namnuu hin mil’atamu.
Yirsaawu Mazgabuutiin, Bunnoo Beddellee magaalaa Beddelleerraa.
Loomii fi dammi fayyaa keenyaaf.
Dammaa fi loomii soorachuun faayidaawwan hedduu akka qabu qorannoodhaan mirkanaa’eera. 
Dammaa fi loomiin uumamaan kan qaban antii ooksiidant human qaamni namaa dhukkuba ittisuuf qabu dabaluu akka danda’an qorannoowwan yeroo adda addaatti taasifaman mul’isaniiru. 
Kana malees, dammaa fi loomiin furdina hir’isuuf akkasumas miidhaginaaf akka tajaajilan eerameera. 
Bishaan ho’aa burcuqqoo tokko keessatti dammaa fi loomii waliin makuudhaan guyyaatti ganama ganama dhuguun faayidaawwan hedduu qaba. 
Dammii fi loomiin borcii/furdina garmalee balleessuu fi ulfina to’achuuf gargaara: bishaan ho’aa burcuqqoo tokko keessatti loomii walakkaafi damma fal’aana shaayii tokko makuun dhuguu. 
Kunis, loomiin antii oksiidaantii of keesaa qabuun mandheewwan furdinaa akka badan taasisa. 
Akkasumas, dammi uumamaan human kan kennu waan ta’eef, socho’uuf waan gargaaruuf dammaa fi loomiitti fayyadamuun faayidaa ol’aanaa qaba.
Sirni afuura baafachuu kan sirraa’e akka ta’uuf gargaara: bishaan ho’aa burcuqqoo tokko keessatti damma fal’aana shaayii tokkoofi loomii fal’aana shaayii lama dabaluudhaan ganama ganama dhuguun qaamni afuura ittiin baafannu akka qulqullaa’u taasisuun sirni afuura baafachuu sirraa’aan akka jiraatuuf gargaara.
Gogaa qaamaa qulqulluu akka qabaannuuf gargaara. 
Loomii fi damma walitti makuun qama keenya iddoo gurraacha’etti erga dibnee booda daqiiqaa 20 hanga 30 turuun bishaan qorraadhaan dhiqachuun gogaa qaamaa qulqulluu qabaachuu dandeenya. 
Kana malees, dammaa fi loomiitti fayyadamuun goginsaa fi infekshiinii ittisuuf gargaara.
Wayita qufaa/utaalloo dhukkubsannu dawaa gaariidha. 
Dammaa fi loomiin vaayitaamiin C waan qabaniif baakteeriyaawwan qufaa ittisuuf humna qabu.
REPORT TBishaan leetira walakkaa damma fal’aana shaayii sadii akkasuma itti makuun iddoo tokkotti danfisuun dhuguun qufaa/utaalloo ittisuuf gargaara.
Finnisa balleessa.
Loomiifi damma walitti makuudhaan dibachuun finnisni qaamarra jiru gogee akka harca’u taasisuun gogaa qaamaa qulqulluu akka qabaannuuf gargaara.
Maddi-google Word press.
Com irraati,Waajjira Kominikeeshiinii Bulchiisa Magaalaa Walisoorra.
Finxaalessummaan farra nageenyaa fi araaraati!!
Finxaalessummaan farra nageenyaa, tasgabbiifi araarati. 
Sababnisaas bu’aa dhuunfaasaanii kan buufachuu danda’u yoo nagaan boora’e, jibbinsi dagaage waloominni badeedha. 
Faallaa kanaa bakka nagaan hin jirretti misoomnifi guddinni biyyaa hin jiru.
Dhalli namaa jiraachuuf nageenyi bu'uura waan hundaa ta’uu hubatee dursa nagaa qabaachuu, rakkoo isa gidduutti uumame araaraan fixachuufi jaalalaan waliin jiraachuun isa barbaachisa. 
Waantoota bu’uuraalee jireenyaa keenyaaf barbaachisan kan biraa osoo hin yaadiin nageenyaaf dursa kennuun baay'ee murteessaafi dubbii ijoo jiruuf jireenyasaa ta’uu beekuu qaba. 
Dhimma guddina biyya keenyaaf kutannoon hojjechaa wabii nageenya keenyaa mirkaneessaa deemuun galma yaadne ga’uuf kan nu qopheessu ta’uu hubachuun murteessaadha.
Nageenyi hin jiru taanaan waan hundumtuu waan hin jirreef dhimmi nageenyaa dhimmi mareef dhiyaachuu qabu osoo hin taane dhimma jiraachuufi jiraachuu dhabuuti. 
Nageenyaan ala qaamni hawaasaas ta’ee qaamni kamuu faayidaa isaaf malu argachuu hin danda'u. 
Kanaafuu nageenyi wabii misoomaafi sirna dimokiraasii ta’uu hunduu beekee irratti hojjechuu qaba.
Yeroo ammaa kana gurmuun finxaaleyyiifi leellistoonni sirna durii masaanuu nagaafi tokkummaa biyya kanaa kan ta’an jechoota 
jibbinsaa sabarratti xiyyeeffateen nageenyi waaraan biyya kanatti akka hin buuneef hojiin isaan hojjechaa jiran xiqqaa ta’uu baatus yaanni isaaniifi karoorri isaanii abjuu ta’ee akka hafu tokkummaan saboota biyya keenyaa waggoottan shanan darban kanatti lafa qabate ragaadha.
Sabni biyya kanaa qormaata biyya kanaa kan ta’e rakkoo keessoofi alarraa madduufi rakkoo namtolcheefi uumamaa nu mudachaa ture tokkummaan waliin qolachuun "lukkuu hanga lubbuutti" jechuun rakkoo mudate kamuu wal cinaa dhaabachuun saba damdamachuu danda’eedha. 
Kanaan uummanni biyya keenyaa rakkoo kamiifuu kan hin jilbeeffanne tokkummaa sabdaneessaan dhugoomsee jira.
Kanaafuu uummatni biyya keenyaa rakkoo gama hawaasummaa, 
dinagdee, siyaasaafi dippiloomaasiin itti dhufaa ture waliin walirraa qolachuun tokkummaasaa addunyaatti agarsiisuu danda’eera. 
Ammas uummatichi murnoonni olola jibbaa saboota gidduutti facaasan masaanuu nageenyaa, araaraa, jalalaa fi tokkummaa saboota biyya kanaa ta’uu hubachuun humnaa fi beekumsa qabuun fuuldura dhaabachuun kaayyoosaanii fashaleessuu irratti hojjechuu qabaata.
Tootanaamii fi Koonteen adda bahan.
Kilaboonni magaalaa Landan leenjistota gaggeessuu itti fufaniiru. 
Tibba darbe Kiristaal Paalaas leenjisaa Paatirik Viyeeraa Rooyi Hodisaniin bakka buusuusaa fi Tootanhaamis Koontee jijjiiruuf qarqara gahee jiraachuu gabaasuun keenya ni yaadatama.
Waggoottan tokkoofi ji’a afran darbaniif kilaba Kaaba Landan Tootanhaam Hootispariin leenjisaa kan turan Antooniyoo Koonteen kilabicha waliin waliigalteen adda bahaniiru.
Koonteen tapha Piriimiyeer Liigii darbee kilabnisaanii dirreesaarratti Saawuzaampitaniin keesummeessuun osoo goolii 3 fi 1n dursuu dhumarratti 3 fi3n qixa ba’uusaatiin wal qabatee miira haariin yaada kennaniin gaggeessitootaafi taphattoota kilabichaa waliin mufannaa keessa seenuu isaanii gabaasuun keenya ni yaadatama.
Dorgommii bara kanaa xumuramuuf taphoonni 10 wayita hafanii jiran kanatti kilabichi leenjisaa kana gaggeessuunsaa leenjisaa kan biraa argachuuf kan isa danqu ta’uurrayyuu qabxii kilabichaa miidhuu akka danda’us xiinxaltoonni kubbaa miilaa eeraa jiru.
Tootanhaam morkii liigicha keessatti taasisaa jiruun ammatti sadarkaa afuraffaarratti kan argamu yoo ta’u, carraa bara dhufu Shaampiyoonsi Liigii Awurooppaarratti hirmaachuu qaba. 
Taateen kuni garuu sadarkaa kilabichaarratti miidhaa qaqqabsiisuu danda’a jedhamaa jira. 
Sababnisaammoo leenjisaan haaraan dhufu taphattoota kana bifa barbaaduun qindeessuuf yeroo waan isa gaafatauuf kilabicha miidhuunsaa waan hin oolle ta’a.
Kilabichis yaada leenjisichi kennan kana callisee fudhachuun yoo bara dorgommichaa nan xumura jedhes taphattoonni qeeqaman leenjisichaaf abboomamuu diduu akkasumas fedhii guutuun taphachuu dhiisuu danda’u sodaan jedhus dhimma ijoodha. 
Leenjisichis yaada kana yeroo dheeraaf keessa isaaniitti qabatanii tursiisuun taphasaanii xumuraa kanarratti baasuuf akka dirqaman himuunsaanii obsiifi abdiin kilabicharraa qaban kan xumuraa ta’uu kan agarsiisu ture.
Koonteen kilabicha akka gadhiisan erga baramee booda kilabicha akka leenjisaniif harka lafa jalaan leenjistoonni kanneen akka Poocheetiinoo 
Haansi Feeliksiif gaaffiin dhihaatus yeroo kanatti itti gaafatamummaa akkanaa fudhachuuf fedhii akka hin qabne ibsuusaaniitiin gargaaraa Koontee kan turan Kiristiyaan Istelinii hanga xumura bara dorgommii kanaatti akka leenjisaniif itti gaafatamummaa fudhataniiru.
Waggoota dheeraaf Pirezidaantii kilabichaa ta’uun hojjechaa kan jiran Daani’eel Leeviin gaggeffamuu Koonteen booda yeroon qabaatan ulfaataa ta’uu amanuun yaada kennaniin taphoota Piriimiyeer Liigii 10 hafanitti carraa Shaampiyoons Liigiirratti hirmaachuuf falmuu qabna,’’ jedhaniiru.
Eega Pochettiinoon bara 2019 kilabicha gadhiisanii kilabichi waggoota afur keessatti yeroo afraffaaf leenjisaa geeddareera.
Tootanhaam bara kana morkii waancaa hunda keessaa kan bahe yoo ta’u, Shaampiyoosi Liigii kilabii Xaaliyaanii ‘Ac Milaaniin injifatame wayita bahu, waancaa FA keessaa kilaba sadarkaa Shaampiyoonshippii taphatu Sheefild Yunaayitidiin dorgommii keessaa baheera.
Bara 2021 Nunoo Espiritoo bakka bu’uun Tootanhaamiin leenjisuu kan eegalan Koonteen waggaa jalqabaa kilabicha leenjisuu eegalanitti Arsenaaliin caaluun hirmaannaa Shaampiyoonsi Liigii ilabichaa kan dhugoomsan yoo ta’u, morkataa waancaa cimaas taasisuu danda’anii turani.
Tootanhaam Hootispar dorgommii liigichaa xumuramuuf taphni kudhan hafe baranaan dursaa liigichaa Arsenaalirraa qabxii 20 fagaachuun sadarkaa afuraffaarratti kan argamu yoo ta’u, hirmaannaan Shaampiyoonsi Liigii Awurooppaa argachuuf qaban amansiisaa miti. 
Bara kana garuu kilabiinsaanii taphoota liigii 28 taphate keessaa sagal mo’amee, afur qixa bahuun gahumsa baroota darbaniirraa gadi bu’eera. 
Leenjisaa Antooniyoo Koonteen kilaboota kanneen akka Cheelsii, Juuventuus akkasumas Intar Miilaan waliin shaampiyoonaa ta’uu dandaa’aniiru.
Bifuma wal fakkaatuun leenjisaan , Tootanhaam, Cheelsii, Booruushiyaa Doortumundiifi PSG duraanii Toomaas Tuheel Juliyaan Naagelsmaaniin bakka bu’uun leenjisaa Baayeer Muniik ta’aniiru.
Sirna gaa’elaa mana hidhaa keessatti raawwatame.
Hundeessaa Wiikliiks Ameerikaan barbaadamu Juuliyaan Asaanj Abukaattoo Moriis jedhamtu Mana Hidhaa Landan keessatti wal bare. 
waliinis sirna gaa’eelaasaa raawwateera.
Sagantaa cidhaasaatii mana hidhaa keessatti raawwachuusaa qofas osoo hin ta’iin baay’inni namoota cidhasaarratti hirmaatanii afur qofa ta’uunsaas ajab jechisiiseera.
Juuliyaan Asaanj sanada icitiiwwan waraanaa Ameerikaa qabatan qaamolee birootiif dabarsee kenneera jedhamuun aangawoota biyyattii olaanoo biratti hidhiin kan itti ciniinnatame ta’uufi himanaawwan gurguddoo 18 nama barbaadamudha.
Ga’eessa umrii waggaa 50 kan ta’e Osaanj himata Ameerikaa kana kufaa taasisullee, yakka ittiin imatame kanaan walqabatee waggoota torbaaf Imbaasii Ikuwaadoor Landanitti argamuufi bara faranjootaa 2019 qabee hanga ammaattimmoo mana hidhaa Beelmaarsh Kibba Baha Landanitti argamutti hidhamuuf sababa ta’eera.
Wayita waggaa torbaaf Imbaasii Ikuwaadoor keessatti hidhamee turetti ture dubartii miidhagduu waggaa 10 caaluun Mooris jedhamtu kana waliin kan wal baran. 
Kanaraa kan ka’e turtii mana hidhaa sana keessatti dabarseyeroo bareedaa jechuun ibsa.
Osaanjiifi Mooriis bara faranjootaa 2015 ture kan mooraa imbaasichaa keessatti wal baran. 
Hariiroon yakkamaa fi qaama seeraa mana hidhaa keessatti jalqabames fulla’uun ijoollee afur waliin horataniiru.
Haariroon jaalala ijoollee afur waliin horachiises gara bultoo seera qabeessatti jijjiiramuun mana hidhaa Landan bakka namoonni yakka gurguddaa raawwatan itti hidhamanitti raawwatamuunsaa dhimmicha ajaa’ibsiisummaasaa dabaleera.
Sagantaan cidhaasaaniis sa’aatii itti namoonni adabamtoota seeraa itti gaafatanitti namoota afuriin dabaalamaniitti /ragaa baatonni lamaa fi waardiyoonni mana adabichaa lama/ raawwatameera. 
Osanj guyyaa cidhasaatii kanas uffata dizaayinara faashinii beekamtuu Biritaaniyaa Viiviin Weestwuudiin qophaa’e Seelts jedhamuun faayamee raawwachuusaa Odiitii Seentiraalirraa odeeffanne.
Boorsaa harkaa Doolaara kuma 43 baasu.
Boorsaa harkaa ammayyaa’aa dhagaaraa hojjetameef gatiin bittaa Doolaara kua 43 tilamaame faransaayitti gabaaf dhihaate.
Boorsaan kuni kaampaanii meeshaalee faayaa ammayyaawaa ta’an oomishuun beekamu Kooppernii jedhamuun dhagaa baroota dheeraa dura samiirraa lafatti gadi bu’e jedhme kattaa Meetirooyit jedhamurraa harka namaan kan hojjetame kana tibbana beeksiseera.
Boorsaan dhagaa kaampaanii olitti eerame kanaan hojetame kuni ulfaatinnisaa kg lama yoo ta’u, namni Doolaara kuma 43 kaffalu fudhachuu ni danda’as jedhameera.
Kaampaaniin Kooppernii faashinii yeroo gannaa waggaa waggaan qopheessuufi agarsiisaaf dhiheessu keessatti boorsaa dhagaaraa hojjetame kanas qabatee dhihaateera. 
Hojiin boorsaa kanaa arkiyooloojiifi ogummaa bara durii kan walitti qindeessedhas jedhameera.
Dhagaa kattaa waggoota kuma 55 dura dachii kanarratti kufe jedhamee tilmaamamu cabaa Meetirooyit jedhamurraa boorsaan hojjetame kuni bocaafi halluusaatiinis adda jedhameera. 
Ulfaatinasaaraa kan ka’es namni bitatu qabatee deemuuf itti ulfaachuunsaa garuu barbaadamummaasaarratti dhiibbaa akka uumus tilmaamameera.
Kaampaaniin meeshaalee faayaa adda adaa qopheessuun sadarkaa Faransaayiifi addunyaatti beekamu kuni boorsaa dhagaa adda ta’e kana ajaja addaan namota dhuunfaa barbaadaniif akka dhiheessus beeksiseera.
Boorsaa harkaa dhagaa kattaa waggoota kumaatama dura dachiiratti kuferraa tolfame kuni qabannaaf mijataa ta’e kana ulfaatinasaatiin ala hawwattumaansaa qalbii namoota hedduu booji’uu danda’e kana gara fuulduraatti ulfaatinasaa hir’isuuf yaaliin akka taasifamu Oditii Seentiraaltu gabaase.
Tokkummaan dhaabannee!
Duumessi nu marsee ,Samiin qaqawwisee.
Roobuufis fakkaata ,Dukkanni hammaatee.
Yaaddoo keessa galee ,Miixuun dhala namaa.
Baayyee kan hammaate, Gaaffii tokko malee.
Hidhaatti tortorree ,Dararaafi ajjeechaan. 
Nutti wal jijjiirtee ,Baatii Bitootessaaf.
Beellama qabannee ,Mootummaa abbaa irree.
Aangoorraa darbannee ,Wal qixxummaa sabaa.
Arguuf kan dheebonne ,Ilma Abbaa Gadaa.
Abbichuu waammannee ,Waggaa shanan har’aa.
Taatee addaa uumnee ,Dukkanni sun darbee.
Aduun haqaa baatee ,Hoggansa jijjiiramaa.
Oromoon nuuf laatee ,Paartii Badhaadhinaa. 
Jennee moggaafannee ,Qormaatilee hedduun. 
Caccabsuu eegallee ,Biyya kufuuf kaate.
Deebisnee ijaarre ,Ilaalcha dulloomaa.
Hariyuutti kaanee ,Dhiifamaaf araaraan.
Daandii keenya saaqnee ,Falaasama haaraan.
Biyyattii suphinee ,Warra nu qeeqanis.
Beekumsaan dursinee ,Mormii tokko malee.
Filannoo injifannee ,Seenaa cululuqaa.
Hedduu galmeessinee ,Badhaasa addunyaa.
Battalaan gonfannee ,Halkaniifi guyyaa.
Qabsoo finiinsinee ,Milkaa'ina argameef.
Hedduu wareegamnee ,Biyyattii misoomsuuf.
Hunduu tokko taanee ,Karaa dheeraa deemuuf.
Galaa qopheeffannee ,Kaayyooo badhaadhinaaf.
Aarsaadhaan as geenyee ,Booris arguuf jirra.
Gamtaan yoo dhaabbanne.
Faayidaa Tamirii beektuu laata?
Nyaata jiran keessaa yeroo furaa soomanaa raamadaanaa sadarkaa duraatti Tamirri filannoo tokkoffaarra kan taa’udha.
Hedduun keenya tamira baay’ee jaallanna. 
Yeroo sooma Ramadaanaafaa Musliimota biratti ammoo nyaata ulfinaafi faayidaa fayyaa olaanaa qabudha jedhamee fudhatama.
Albuudotaa fi vaayitaaminoota hedduu of keessaa qabaachuun fayyaaf bu’aan inni qabu olaanadha. 
Qabeentaa humna laatan, faayibara, kaalsiyeemii, aayireenii, foosfarasii, soodiyeemii, pootaasiyeemii, maginizhiyeemiifi Ziinkii of keessaa akka qabu hayyoonni qorannoo irratti geggeessan ni himu.
Tamira nyaachuun faayidaa argannu:
	 Goginsa garaa ittisa. 
Tamirri uumamaan amala waa laaffisuu waan qabuuf nyaanni mar’imaan keenya keessa akka sosocho’uuf ga’ee guddaa qaba. 
Tajaajila kanaaf akka oolus bishaan keessa bulchinee ganama nyaachuun ni danda’ama.
	 -Jabina lafeef.
Qabeentaan 
temira keessatti argamu jabina lafeefi fayyaa keenyaaf baay’ee barbaachisaadha. 
Tamirri seeleeniyeem maangaaneez, kooppariifi maagniiziyeemii waan of keessaa qabuuf guddina fayyaqabeessa lafee keenyaaf murteessaadha.
	 Hir’ina dhiigaa hir’isa; 
albuudni of keessaa qabu hir’ina 
dhiigaa hir’isa ga’ee guddaa xabata.
	 -Alarjii ittisa; 
tamirri qabeentaa salfarii 
waan of keessaa qabuuf alarjii ittisuunsaa olaanadha.
	 Kanaaf namoonni tamira nyaannu, carraan dhibee alarjiif saaxilamuu keenyaa gadaanaa ta’a-waan nurraa ittisuuf.
	 -Fayyaa narviif; Vaayitaaminoonni tamira keessatti argaman narvii fayyaafi sirrii akka qabaannu waan gargaaruuf fayyaaf murteessaadha.
	 -Fayyaa onneef; ammeentaa koolestiroolii fayyaa keenya miidhuu danda’u hir’isuun onneen keenya fayyaa akka ta’u deggera.
	 -Dadhabbii qaama saalaa ittisa; Tamirri namoonni dadhabbii qaama saalaa qaban akka fedhiinsaanii ol ka’uufi sodaa warra qabaniif ammoo akka kaka’an miira isaanitti hora.
	 -Yeroo ulfaafi da’umsaa nyaata filatamaadha. 
Temirri fayyummaa daa’ima garaa keessaafi yeroo da’umsaas dubartiin akka ciniinfattu humna laataaf.
	 -Fayyaa sammuu keenyaa ni haaromsa; qorannoo warreen tamirarratti geggeessan akka himanitti qabeentaa vaayitaamiin B6 jedhamu namoonni sammuu fooyya’aa akka qabaataniifi barnootaanis qabxii gaarii akka galmeessan isaan gargaara jedhu.
Sirba Facaafannaa fi sirba deessuu.
Sirba guyyaa facaafannaa dubartootaan sirbamu.
Akka aadaa ummata Oromootti gochaalee duudhaa raawwatamu keessaa inni tokko sirna facaafannaa dubartootaati. 
Sirni facaafannaa kunis qophii mataasaafi tartiiba mataasaatii eeggatee kan raawwatamudha. 
Sirni facaafannaa dubartootaa akka Aanaa Laaloo Qileetti aadaafi amantaan wal qabatee kan geggeeffamudha. 
Sirna kanaan wal qabsiisuun sirboota ateetee yeroo sana sirbaman keessaa muraasa walaloosaanii akkaataa itti aanutti dhiheessineerra.
Ateetiyyoo waggaatu gahee waliin nu gahee. 
Ateeteen har’aa kooti Hudduu abbaa warraa kootii.
Dalagduun farsoo buusaa Gooftaan koo nan dheekkamuu. 
Harka tokkoon calii baadhee ,Harka tokkoon calalii baadhee.
Anaa kana leellisuu gooftaan koo ,na hin dhekkamu sirbuun ateetee geggeeffatu. 
Sirba deessuu.
Sirbi kun yeroo mara erga dubartiin mucaa godhattee booda kan sirbamudha. 
Kunis dubartii deesse jajjabeessuuf ykn bashannansiisuuf gargaara. 
Kunis nagaadhaan yommuu mucaa fayyaa qabu deessuu sirba ateetee qopheessuun mana dubartii deesseetti wal gahuun kan sirbamudha. 
Walaloo mana deessuu sanatti sirbamu keesssaa fakkeenyi muraasni itti aanee dhihaateera.
Killoo bunaa yaa killoo bunaa ,Deessuu jedhamee xinnoo turaa.
Kan haadha bareechus ilmoodhumaa?
Jechuun itti fufuun baay’isanii sirbuun deessuu jajjabeessu. 
Akkuma beekamu yeroon turtii deessuu sun itti boqonnaa fudhattuufi itti ayyaaneffattu bakka sadiitti qoodama. 
Isaanis: guyyaa isheen deessu, guyyaa shananiifi guyyaa salganii jedhamuun beekamu.
Guyyoota kana keessatti akka sadarkaa deessuu mana maatii sanaatti dhangaan addaa addaa ni qophaa’a. 
Ayyaana deessuuf jedhamee dhangaa qophaa’u kanaan wal qabatee olitti akkuma ibsame dubartoonni ateetee qopheeffachuun boqonnaa ayyaana dubartiin deessee kun raawwattutti darabee darabeedhaan sirba kana sirbu. 
Sirbi kun meeshaa mataasaa ta’e qabaachuun kan sirbamudha. 
Maqaan meeshaa kanaas Geeraraa yookiin dubbisa jedhamuun kan beekamu yeroo ta’u; meeshaan kunis;-mukaafi gogaa sawaarraa kan naannootti hojjetamudha.
Akkaataa meeshaan kun ittiin taphatamu harkaan rukkutuun sagaleessuun kan taphamu yoo ta’u, dubartoonni jilbeeffachuun geengoo uumanii meeshaa ittiin sirban kana wal gidduu kaa’uun taphatu. 
Sirbi kunis walleen kan hogganamu ta’ee sagalee sirbaa walleen dura buutee jettu warri kaan harkaa fuuchuun kan sirbamu ta’a. 
Isaaniis darabee darabeen wal harkaa fuuchuun weeddisu. 
Kunis sirbi ateetee kana qofa osoo hin ta’iin sochii shubbisa qaamaas kan of keessaa qabudha. 
Kaayyoon sirba kanaa inni guddaanis dubartii mucaa godhatte jajjabeessuu yoo ta’u, dubartii sanattis miirri gammachuu, bashannanaa akka itti dhagahamuuf ni gargaara.
Hiriirri tibbanaa injifannoowwan gonfataman daran cimee akka itti fufu xiiqii uummatni agarsiiseedha.
Waggootii dheeraaf dheebuun mirga namoomaafi dimokiraasii,bulchinsa gaarii, walqixummaafi obbolummaa akkasumasa ilaalchi Itoophiyaa sabdaneetti dhugoomsuu lammilee biyya kanaarraa fagaatee hireensaa harka abbootii irree muraasa qofarratti qabamee turuun seenaa dhiyooti. 
Haata’u malee qabsoo hadhaawaa uummatni Oromoo taasiseefi aarsaa kaffaleen akkasumasa tumsa sabaafi sablammootaan jijjiiramni har’aa waggoota shanan darban Bitootessa 24, bara 2010 tokko jedhee jalqabeera.
Kunoo har’as biyyi keenya Itoophiyaan erga hooggansa jijjiiramaa argattee waggoottan shanan lakkoofsiste kana keessatti akkuma laayyootti osoo hin taane jijjiirama dhufe sigigaachisuuf yaaliin garaagaraa keessaafi alaan itti dhufus tokkummaan obbolummaa saboota biyya kanaa waan jabaachaa dhufeef rakkoo dhufu hundaa injifannoon irra aanuun danda’ameera.
Hoggansi jijjiiramichaa gaggeessumaa bilchaataa kennuufi tumsa lammilee hundaan milkaa’inni jajjaboon gama siyaasaan, dinagdeen, hawaasummaafi walitti dhufeenya haajaa alaan argameera. 
Keessattu ijaarsa dimokiraasii dhugaa lafa qabachiisuun naannoleen walabaan akka of bulchan jijjiirama gonfachiiseedha.
Uummatnis jijjiiramicharraa fayyadamummaasaa waan hubataa deemeefi itti fufinsasaa eeggachuufi injifannoo caalmaa gara badhaadhinaatti geessu gonfachuuf fedhii qaburraa kan ka’e akkasumas jijjiiramichi waca finxaaleyyiin gufachuu akka hin dandeenye ifatti agarsiisuu hiriira deeggarsaafi kabaja Bitootessa 24 guutuu Oromiyaafi naannolee biroo keessatti tibbana gaggeessame kun agarsiistuudha. 
Dabalataanis uummatichi mootummaa sagaleesaan ijaarame kana karaa dimokraatawaa hin taaneen yookaan karaa qaxxaamuraa diiguuf tattaaffiin taasifamu finxaaleyyiin taasistu fudhatama akka 
hin qabneefi darbees dura dhaabbachuuf kan itti mirkaneesse ta’uu mul’istuudha. 
Gama biraan uummatni mootummaa jijjiiramaan faayidaafi milkaa’ina gama dinagdee, siyaasaafi hawaasummaafi ijaarsa demokiraasii dhugaa argate kana caalaatti akka mirkaneeffatuufi misoomni hundagaleessa jalqabame fiixaan akka bahuuf mootummaa cinaa jiraachuufi mootummaanis imaanaa uummatni irra kaawwate akka bahatuuf dhiibbaa eeyyentaa agarsiisuudha.
Imala badhaadhinaa jalqabamae osoo hin gufatin lammilee wabii nyaataa mirkaneeffataniifi biyyi keenya Itoophiyaa sochii dinagdeen cinaa biyyoota galii giddugaleessaa qaban cinaa hiriirsuuf tattaafatamu milkeessuuf walitti bu’insa keessoo karaa ifa ta’een araaraan fixachuun humna qabu gara misoomaa qofatti xiyyeeffachuuf carraaqqii taasifamu deeggaruusaa kan agarsiiseedha.
Jaarsummaa jechuun maal jechuudha?
Hawaasni addunyaa kanarra jiraatu waliin jireenyasaa guyyaa guyyaa keessatti hammuma wal gargaaruufi nagaan waliin jiraatu walitti bu’insis ni uumama. 
Walitti bu’insa sadarkaa adda addaatti namaafi nama giduutti akkasumas namaafi uumamaa biroo giduutti uumaman kanneen tooftaa adda addaatti fayyadamuun akka furamu ta’a.
Tooftaalee kana keessaa jaarsummaan isa tokko.
Jaarsummaan namaafi nama akkasumas garee wal dhaban lamaan akka qaama sadaffaatti adeemsa araaraan aadaafi safuu hawaasaa utuu hin cabsiin ilaafi ilaameen diinummaa cabsee garaafi yaada namoota wal dhabanii walitti fiduun bifa nagaan akka xumuramu taasisuudha. 
Jaarsummaan ummata Oromoo biratti iddoo guddaa qaba.
Jaarsummaan beekumsa xabboo ummanni Oromoo qabuufi adeemsa sirna Gadaa wajjiin wal qabatudha. 
Qaama wal dhaban lamaan tola tajaajila. 
Joormaafi baasiif osoo hin saaxilamiin akkasumas osoo walitti hin muriin qaamni wal dhabe dhiifamaan haaloo yookaan achi kaawwannaafi loogii tokko malee dhugaan akka araaraman taasisa.
Kana malees, mana murtii sadarkaan jiruuf ka’umsa ta’ee tajaajila.
Kanuma bu’uura godhachuun mootummaan Naannoo Oromiyaas ummanni Oromoo waldhabdeesaa tooftaa duudhaa Oromummaa ganamaa kan ta’e kanatti fayyadamuun waldhabdeesaa akka furatuuf beekumsa kanaaf beekamtii kennuun mana murtii waliin ta’uun sadarkaa hundatti Manni Murtii aadaa akka hundaa’u ta’ee jira.
Adeemsi jaarsummaa ummata Oromoo Godina Qellem Wallaggaa Aanaa Hawwaa Galaan birattis iddoo guddaa qaba. 
Akka hawaasa Aanaa kanaatti jaarsummaa jechuun bifa jaalalaa, araaraa, nagaa, ilaafi ilaameen namoonni ogummaa yookaan dandeettii wal dhabdee furuu qaban taa’anii waliin mari’atanii wal dhabdee yookaan ooddee namoota lamaafi lamaa olii maatiifi maatii, lagaafi laga gidduutti uumamuu nama balleesseefi itti bade dhugaa namoota sana gidduu jiru utuu hin loogiin walitti akka araaraman kan taasisudha. Namni yeroo waldhabu gara seeraa osoo hin deemiin dubbichi jaarsummaan akka ilaalamu dursi kennamaaf. 
Jaarsummaan kunis adeemsa lamaan milkaa’a. 
Inni tokko wayituma waldhabdeen uumamu gareen sun akka araaramaniif jaarsolii filatanii dubbicha ilaalu. 
Inni lammaffaan araara marsaa jalqabaa kana diduun gara mana murtii deemuun ayeroo wal himatan manni murtiis osoo dhimmicha adeemsa seeraatti hin dabarsin namoota yookaan garee wal dhaban sun lamaan irra deebiin jaarsolii lama lama yookaan sadi sadii lakkaawwachuun naannootti dhaqanii akka araaraman taassisa yookaan carraa kennaaf.
Jaarsoliin lakka’aman kunis guyyaa qulqulluu kanneen akka Facaasaa,Kamisaa fi Sanbata Guddaa ganama irraa wal beellamuun taa’anii dubbicha ilaaluun akka araaraman taassisu. 
Murtoorra gahanis barreessuun gara mana murtiitti ergu.
Gosoota jaarsummaa Jaarsummaan waldhabdee sanarratti hundaa’uun gosoota adda addaa kan qabu yemmuu ta’u, 
gosoonnisaaniis akkaataa armaan 
gadiin kan argamudha 
	 Jaarsummaa yeroo namni wal dhabu taa’amu .
	 Jaarsummaa yeroo namni wal ajjeesu (haalu baasuuf) taa’ama
	 Jaarsummaa yeroo 
gaa’elaa (yeroo fuudhaafi heerumaa) taa’ama.
Jaarsummaan eessatti taa’ama? 
Akka Hawwaasa Aanaa Haawwaa Galaanitti jaarsummaan bakkuma hundatti yookaan bakka argan hin taa’amu. 
Jaarsummaan yeroo baay’ee muka baala qabu jala taa’ama. 
Jaarsummaan yeroo gaa’elaa immoo mana keessatti ta’ama. 
Qomoon ilma fuudhee fi intala heerumtee hanga jaarsoliin taa’anitti walitti mul’achuun hin dandaa’amu.
Sababa kanaaf jaarsoliin qomoo ilma isa fuudhee waliin halkan gara mana intala heerumtee deemu.
Yeroo ol galanis maatii intalaa waliin hanga araarri taa’utti akka wal hin agarree kutaa kophaa keessa taa’u. 
Maatiifi qomoon intala heerumtees jaarsoliisaanii waliin kutaa biraa keessa taa’u. 
Jaarsoliin garee lameeniis qaamaan osoo wal hin argiin sagalee qofaan walitti haasa’uu eegalu. 
Yaada maatii ilma isa fuudhee fi intala heerumtee walitti aaraarsuun gaa’elicha eebbisu.
Akka walitti mulatanis taassisu.
Jaarsummaan maalirra taa’ama? 
Akka Aanaa kanaatti jaarsummaan guyyaa qulqulluu ykn irra caalaa guyyaa sanbataa geggeeffama. 
Yeroo baay’ee gara bakkeetti bahuun bajjii jiidhaa fi baala muka jiidhaa kanneen akka baala reejjii fi abbayyii cabsachuun irra taa’u. 
Gara dhimmichaatti osoo hin galin dursanii yaa Waaq nu araaraaf teenyee baala kana baala araaraa nuuf godhi , maquufi massuu nu oolchi jedhanii Waaqayyoon erga kadhatanii booda qaamni lameen komee isaanii akka ibsataniif carraa kennuufin dhaggeeffatu. 
Yemmuu dubbii araaraa kana fixan baala irra ta’aa turan achumatti dhiisanii hin deeman. 
Achii fuudhanii bakka namni irra ejjechuu hin dandeenye buusanii sokku. Sababni isaa teessumni yookaan baalli sun safuu fi kabaja waan qabuuf. 
Jaarsummaa eenyutuu taa’a?
Jaarsummaa namni hundi taa’uu hin danda’u. 
Kanaaf namni jaarsummaa taa’u nama asii fi achii ilaalee dubbii alanfachuun haasaa qabe bulleessee xumuru ta’uu qaba . 
Akkasumas, namoota kaleessa hawwaasa keessatti fakkeenyummaa gaarii qabanii fi namni isaan dhagahuudha. 
Dabalataanis nama bilchaataa falasama beekumsa Oromoo kanneen akka mammaksaa sirriitti beekan ta’uu qabu. 
Mammaksi dubbii ittiin jalqabuufi ittiin xumuruuf murteessaadha.
Fakkeenyaaf kan walbadan ollaa yoo ta’an ‘’ollaaf waaqatti gadi bahu’’ jechuun; yoo ijoolleerratti Jaarsummaawal lolan ta’e ammoo ‘’sareef ijoolleetu maatii walitti naqa’’ jedhu jechuun mammaakanii haasaa jalqabuun itti fufu.
Yoo dubbii gara xumuruutti fiduu barbaadanis’’ dubbiin baayyateef harreetti hin fe’an ‘’ jechuun mammaakanii dubbii goolabu.
Namoonni jaarsummaa taa’uu danda’an:
	 Nama falaasama Oromoo beeku
	 Nama umriin raage 
	 Nama hawaasa keessatti fudhatama qabu 
	 Nama lagaaf qomoon nama hin qoodne 
	 Nama malaammaltummaa hin hojjenne 
	 Nama amala gaarii qabu.
Walumaagalatti jaarsummaan: wal dhabdee hawaasaa furuuf, namoota walitti bu’an araarsuuf, daangaa darbame deebisuuf, nagaa biyyaa buusuuf, mootummaafi ummata walitti araarsuuf, yoo namni wal ajjeese haluu baasuuf yeroo gaa’elaa maatii intalaafi ilmaa walitti fiduuf, bultiin diigamee ijoolleen maatii gidduu jiran balaarra akka hin buuneef haadha manaafi abbaa manaa walitti araarsuu keessatti faayidaan isaa daran olaanaadha.
Kana malees namni mana murtiitti yoo wal dhiyeesse baasii hin malleef saaxilamuu irra darbee kasaaraa keessa wal buusuu fi hariiroon jiruuf jireenya hawaasummaa namoota kanaa addaan cituun jibbi namoota kana gidduutti akka hin babal’anne taassisuuf. 
Jaarsummaan dubbiin dhume jechuun immoo nagummaa, jaalalliifi tokkummaan qaama wal dhabe gidduutti deebi’ee waliin jiraatu jechuudha.
Maddi:- Waajjira Aadaafi Turiizimii Aanaa Hawwaa Galaan Qindeessaan:- Waajjira Kominikeeshiinii Aanaa Hawwaa Galaan ,Godina Qellem Wallagga.
Maashiniin akka sammuu namaa waa barachuu danda’aa?
Bara ammayyaa jirru keessa maashiniin leenji’ee gochaa garagaraa yeroo raawwatu argaa jirra. 
Mashiniin tokko akkaataa wayii itti dalagu saayintistoota kompiitaraatu barsiisa. 
Ofiinis ofbarsiisa. 
Hanguma guddachaa deemeen hojii namni isa ajaju saffisaafi qulqullina ajaa’iba taheen raawwata. 
Maashiniin baratee qaroomee ilmoo namaa isa kalaqe erga ‘ajab’ jechisiisuu jalqabee bubbuleera.
Takka takka waa’ee keenya isa nuti beeknu caalaa kompiitarri ykn bilbilli yeroo beeku nu rifachiisa.
Appii taaksii ittiin waamuuf nu tajaajilu akka fakkeenyaatti haa ilaallu. 
Namni tokko yoom, eessaa ka’ee, eessa akka deemu akkasumas naannolee kam yeroo baayyee akka deemu beeka.
Appii kana yeroo bantan, “Markaatoo deemuu barbaadduu?’’ Taaksiin naannoo keessan jiru kana. 
Iddoo amma jirtanii gara Markaatoo deemuuf sa’atii hamma kanaa isinitti fudhata.
Konkolaataan Markaatoo isini geessu qarshii hanga kanaa isin gaafata. 
Karaa Goorgsii yoo deemtan karaan tiraafikaa cuccufameera. 
Karaa qaxxaamuraa kaan fayyadamuu dandeessu,’’ odeeffannoon jedhu isinii dhiyaata. 
Maashiniin damee geejibaan qofa miti kan waa nuuf murteessu. 
Fayyaa,bashananna,faayinaansii fi kaanillee akkasuma. 
Maashiiniin ni barata(machine learning) yeroo jennu maal jechuu keenya. 
Addunyaa kana akkamiin geeddare? 
Ogeessa Artificial Intelligence(Hubannoo nam-tolchee) kan tahe Dooktar Daanyaachaw Birruu gaafanneerra. 
Dhaabbata Teeknolojii Kuwaantifiitti damee qorannoo idil-addunyaa hoggana.
Maashinii barsiisuu(machine learning) maali dha?
Hubannoon nam-tolchee of keessatti dameewwan qabate keessaa tokko (machine learning) dha. 
“Machine learning gaafa jennu, algoorizimii(qajeelfama kompitarri rakkoo itti furu) tahe fayyadamuun, odeeffannoo kennamee fi sirnaan fayyadamee maashiniin tokko hojii akka hojjetu gochuu dha,’’ jedhu Dooktar Daanyaachaw.
Algoorizimii barnootaa waliin wal-qabatu keessaa tokko isa (deep learning) jedhamuudha Ogeessi kuni fakkeenya kennan keessaa tokko suuraa, viidiyoo fi haasaa xiinxaluu fa’i dha. 
Jalqaba maashiniin tokko odeeffannoo(data) baayyeen itti gala. 
Achiin booda fakkii argee akka of leenjisu taasifamaa jechuu dha. 
Adeemsi ‘Image Recognition’ jedhamu maashiniin tokko suuraa ykn fakkii miiliyoonaan lakkaa’aman keessaa,“kuni manadha, sun sareedha, kuni kompiitara dha,’’ jechuun adda baasa.
Appiiwwan kanaaf leenjii kennan immoo jiru. 
Maashinichi mana argee ‘saree’ yoo jedhe dogoggoruunsaa itti himamee mana akka tahe itti himama. 
Haala kanaan gara fuulduraatti dogoggorasaa soroorsa jechuudha.
“Maashina tokko kan lenjisnu algoorizimii [Gradient Descent Algorithm] jedhamuuni. 
Maashiniinis ofiin of leenjisa.
Odeeffannoon al miiliyoona itti gala. 
Kana booda ni shallaga, ni leenji’a gaafa leenji’ee xumuru waan baayyee adda baasee baruu danda’a.
’’ Suuraa, viidiyoo fi haasaa adda baasee kan beeku kara ‘deep learning’ kanaan yoo tahu qajeelfamooti barumsaaf tajaajilan akka guddachaa dhufan ogeessi kuni dubbatu.
Galteen odeeffannoo maashina kanaaf kenname kan miiliyoonaan lakkaa’amu yoo tahu yeroo ammaa kana biiliyoonaan lakkaa’amuu danda’eera. 
Maashiniin tokko odeeffannoon isa soorru hanguma dabaleefi wal-xaxaa tahetti dandeettiin hubannoosaas ni dabala jechuu dha.
Odeeffannoon baayyee itti galee maashiniin yeroo leenji’u maashiina qaroome qabaanna jechuu dha. 
Samuuda kanaan waan baayyee hubachuu danda’a jechuu dha. 
Kunis “Barumsa gad-fagoo’’ jedhama, jechuun himu Dooktar Daanyaachaw. 
Fakkeenyaaf Facebook’n odeeffannoo namoota dhuunfaa erga barateen booda, xiinxalee, yeelalee hubachuunsaa kana keessatti hammatamuu danda’a.
Maashiniin tokko leenji’ee waan hubachuu danda’uun akkamiin addunyaa geeddare?
Dameen kuni bara 1990 asi dha kan baayyee beekamaa dhufe. 
Odeeffannoo kana dura kuufaterraa ka’ee, maashiniin ni barata, waan gara fuulduraas ni tilmaamama. 
Odeeffannoo(data) fi qajeelfama kompitarri rakkoo itti furu (algorithm) fayyadamuun akkuma namaatti barata. 
Yeroo keessa immoo dandeettii barachuusaa ni guddisa. 
Keesumaa waggota kurnaa darban keessatti dandeettiin odeeffannoo kuusuu fi xiinxaluu dabaluunsaa dameen kuni akka guddatuuf shoora qabaa jedhu ogeessonni.
Bu’aan ‘machine learning‘ inni tokko dubbii ilmoo namaa barachuu danda’uusati. 
Kunis ’Speech Recognition‘ jedhama. 
Bilbila keenyaan ‘’mee mana foonii naannoo kootti dhihoo tahe natti himi? 
Yoo jennu Siiriin dadhabe, nuffe otoo hin jedhiin nutti himti.
Daldala marsariitiin taasifamu dabalatee tajaajilli marsariitiin kennamu maamila isaanii wajjin akka haasa’uuf kan bakka buusan maashina kana jechuu dha. 
Gaaffiiwwan maamilooti irra deddeebiin kaasan deebisa. 
Miya isa kam yoo bitan fooyya’aa taha kan jedhu ni gorsa. 
Waa’ee dhimma tokkoo ibsa ykn hiika yoo barbaaaddan marsariitii Googiliifi kaaniin yoo gaafattan, gaaffii keessan wajjin deebiiwwan firooma qaban wal-duraa duubaan kan dhufan callisee akka feeteen miti. 
Duuba isaanii maashiniin jira.
Kanaaan ala damee faayinaansiin waliin-dhahuu uumamu danda’u adda baasuu fi qabachuu dha. 
Faakkeenyaaf baankoti walitti daddabarsi maallaqaa shakkisissaa tahe akkamiin akka raawwatu maashinii leenjisuun qorannoo dabalataaf eeruu akka kennu taasisuunii. 
Gara damee fayyaa yoo deemne immoo dhukkubsattoonni bayyanachaa jiru moo itti abaasaa jira waan jedhu hordofuun akka gabaasu taasifamaa jira.
Haala ykn iddoo yakki itti raawwatamuu danda’u dursee eeruun gama nageenyaanis hojii hojjeta. 
Qonnillee ‘machine learning’ dhaan hordofamuu jalqabeera. 
Qonnaan bultoonni humna xiqqaan oomisha guddaa haala ittiin argatan ni eeraaf. 
Sanyiin kam, eessatti yoo facaafame oomishtummaa dabaluu danda’a kan jedhu baruuf gargaara. 
Miidiyaaleen hawaasaa kanneen akka Tiwiitarii barreefamoota kan isaan wal-duraa duubaan kaa’an ‘machine learning’ kan wiirtuu taasifate dha.
Waan nu yaaddessu qabaa laata?
Maashiniin beekumsa ilmoo namaa gatee darbuun kuni fayyaalessa dha? 
Dhaabbachuu kan qabu eessatti? 
Addunyaa teeknolojii gara fuulduraa maal fakkaachuu qaba? 
Gaaffiiwwan jedhan ammallee waan ogeessoonni irraa haasa’aniifi wal-falmani dha.
Kan gorsu, kan eeru, kan baasee buusu maashina yoo tahe carraan ilma namaa maali? 
Kan jedhus gaaffii isa kaani dha. 
Marsariitiin nuti mil’annu hundi odeeffannoo keenya sallaq godhee galmeessuun isaa dhimma bira darbinu miti.
Waan jaalannuufi waan jibbinu galmaa’ee daldaaltota odeeffannoof gurgurama. 
Daldaaltonni odeeffannoo oomishtootaaf gurguruun beeksisa fedhii keenya bu’uura taasifateef nu saaxilu.
Waa’ee fayyaa keenyaa, naannoo keenyaa fi maatii keenyaa beekamtii ykn eeyyama keenya malee guurratu. 
Dhimma biraa tokkos haa kaasnu. 
Fakkeenyaaf maashiniin yakka ittisuuf yoo oolu, hawaasni yakka raawwachuu danda’a jedhee tilmaamu loogiin kan guutame ta’uusaati.
Dameen kuni namoota bifa gurraachaa qaban kan bu’uura hin godhanneefi kan saalaan loogu dha jedhamee komatamuunsaa sababaani. 
Maashiniin ragaa muuxannoo(CV) hojjettootaa hubatee duraa duubaan akka baasu leenji’e saalaa fi bifaaan loogiii uumuunsaa al tokkof lama miti.
Qaamni raawwii hojiiwwan teeknolojii kan hordofu, hojii isaaniif kan qajeelfama baasuu fi yeroo sarbamu gaafatamaa kan godhu jiraachuu qaba jedhanii kan falman jiru. 
Dhaabbileen teeknolojii addunyaa gurguddaa bu’aa argachuu irratti qofaa xiyyeefatan akka gaafataman gochuus ogeessonni furmaataa jedhan jiru. 
Ogeessonni dhaabilee teeknolojii gurguddoo kunneen keessa hojjetan sanyiin, bifaafi saalaa danoomuu qabu yaadni jedhus ni kennama.
Maddi: BBC.
Baarseloonaan Mesii deebifachuufi.
Baarseloonaan Liyoonel Mesii deebifachuudhaaf kilaba ‘Paris St-Germain’ waliin dubbachaa jiraachuu Pirezidantiin Itti-aanaa Baarseloonaa Raafaa'el Yusetee himan.
Rakkoo hanqina maallaqaa isa mudateen Baarseloonaan miindaa isaaf kaffaluuf gatantaree wayita turetti Mesiin miindaa isaaf kaffalamaa ture hir’isee turuuf fedhee ture. 
Garuu hin taane.
Rakkoo faayinaansii isa mudateen, Hagayya 2021 Baarseloonaa osoo hin barbaadiin gara PSGtti kan imale Meesiin ammas qalbiinsaa kilaba keessatti seenaa raawwate akka jiru waan garaagaraan ibsachaa ture.
Meesiin Baarseloonaaf taphoota 778 kilabichaf taasiseen gooliiwwan 672 lakkoofsiseera. 
Kontiraatni kilabicha waliin qabu gana baranaa kan xumuramu yoo ta’u, gara biyyoota Arabaa ykn Ameerikaatti imaluu danda’a jedhamee wayita odeeffamaa jirutti gama Barseloonaatii odeeffannoon kuni bahuunsaa shakkiiwwan hunda kan fashaleesse ta’eera.
Mesiin waggaa lama dura miindaa argatu hir’isee Baarseloonaa turuuf fedhus, seera baasii maallaqaafi 
hanqina maallaqaa Baarseloonaa mudatee tureen kilabichi PSGf dabarsuuf dirqameera.
Liyooneel Mesiin Baarseloonaa waliin si’a afur Shaampiyoonsi Liigii Awurooppaa, si’a 10 ammoo ‘La Liga’ injifateera. 
Badhaas Baalond’eeor yeroo jaha argateera.
Akkaibsa Yusteenitti mariin PSG waliin taasifamaa jiru sadarkaa jalqabbiirra waan jiruuf bu’aansaa maal akka ta’e ammatti wanti beekame akka hin jirre himaniiru. 
Sanas ta’e kana taphatichi bara kana kilaba Firaans kana gadi dhiisuunsaa waan hin oolledha. 
Sababnisaa fedhii Baarsaan cinaatti mormiin deegartoota ‘PSG’ isarratti dhageessisaa jiran mufannaa guddaa keessa isa seensiseera.
Garee biyyaaleessaa Arjentiinaa waliin Mudde darbe Waancaa Addunyaa mo'achuun badhaasa Baalond’or torbaffaa kan argate Meesiin turtii waggaa lamaa PSGn taphoota 66 taphatee gooliiwwan 29 lakkoofsiseera.
Umriisaa waggaa 35ffaa qabatee kan jiru Meesiin biyyasaa Arjentiinaaf goolii 102 lakkoofsisuun hatiriikii ammoo si'a toorba galmeessisuu danda’eera.
Liigichatti leenjistoonni geggeeffamuun itti fufeera.
Kilaboonni Piriimiyeer Liigii Ingiliz leenjistoota gaggeessuun bara kana rikkardii haaraa galmeessisaniiru. 
Bara dorgommii kanatti kilaboonni leenjistootasaanii waliin hanga ammaatti turan saddeet qofadha. 
Kilaboonni kudha lama garuu leenjistootasaanii waliin adda bahaniiru. Kunis kan bara darbeerra sadiin caala.
Ji’a kana keessa qofa kilaboonni kanneen akka Tootanhaam, Kiristaal Paalaas, Cheelsiifi Leesister Siitiin kanneen leenjistootasaanii waliin adda bahanidha.
Ji’a torba dura kilaba Biraayitan keessatti hojii gaarii hojjetani hordofee qalbii kilaboota hedduu kan booji’an leenjisicha Cheelsiin gatii kontiraatasaanii Paawundii mil. 21 kaffaluun gara Landanitti fudhate, beenyaa dacha sadii Paawundii mil. 60 kaffaluun kasaaraan gaggeesseera.
Cheelsiin bara kana taphoota Piriimiyeer Liigii 31 taasise keessaa 11n injifatamuun qabxii 38 sadarkaa 11ffaarratti argama. 
Kana keessaa taphoota afur dirreesaarratti mo’ameera.
Qabxiin galmeesisanis lenjistoota kilabicha hanga ammaatti leenjisan keessaa isa gadi aanaadha jedhameera. 
Kilabichi hirmaannaan waltajjii Awurooppaarratti hirmaachuuf qabus gaaffii jala seeneera.
Abbaan qabeenyaa Cheelsii Tuud Bohilii kilabicha fooyyeessuuf maallaqa olaanaa Paawundii mil. 350 ol baasii taasisanis milkaa’uu hin dandeenye. 
Sababnisaa kilabichi bara kana taphattoota hedduu malatteesisuun gara kilabichaatti dhufan hanga walitti qindaa’anitti yeroo dheeraa gaafachuunsaa obsa deggartootaafi abbootii qabeenyaan ol ta’uusaati.
Girahaam Pooter kilaba giddu galeessa humna maallaqaa xiqqaan ijaarame walitti qindeessuun taphattoota akka fedhanitti ajajaniifi qabxiin olaanaan irraa hin eegamneef tasgabbiin hojiisaanii hojjechuun beekamu. 
Faallaa kanaa garuu kilaba injifannoo bareefi baasiin baasu shaampiyoonummaa giddu galeessa taasifachuun waan ta’eef hojii leenjisichaa ulfaataa taasiseera.
Ammatti kilabichi leenjisaa yeroo Biruunoo Saaltariin leenji’aa kan jiru yoo ta’u, taphasaanii jalqabaa dirree ofiirratti Liiver Puuliin simchuun taasisan goolii malee xumuraniiru. 
Cheelsiin tibba darbe itti gaafatamummaa Baayer Muniikirraa kan gaggeeffaman leenjisaa Neeglsimaaniifi leenjisaa Baarselonaa duraanii Luwiis Eneriikee keessaa tookkoosaanii miindessuuf haasaa eegaluun dhagaa’ameera. 
Piriimiyeer Liigii Ingiliziin bara dorgommii tokkotti leenjistoonni hojiisaanii gadhiisan kan bara 2021/22 dabalatee waggoota hsnan darbanitti inni olaanaan 10 ture bara kana garuu osoo barri dorgommii hin xumuramiin 12 gahuun isa olaanaadha jedhameera. 
Cheelsiifi Saawuzaampitan immoo waggaa tokko keessatti leenjisaa lama jijjiiraniiru.Bifuma wal fakkaatuun leenjisaan Leesister Siitii bireendaan Roojersis turtii waggaa afurii booda kilabichaa gaggeeffamaniiru.
Waggaa sadan har’aa shaampiyoonaa kan ture Leesister Siitiinbara kana qabxii 29 sadarkaa 19ffaarratti argama. 
Gaggeessitoonni kilabichaa sadarkaan irra jiran isaan yaaddeesse liigicha keessa turuuf jecha leenjisicha gaggeessuun leenjisaa biraan liigicha keessa turuuf akka carraaqan ibsaniiru.
Leenjistoota Piriimiyeer Liigii Ingiliz keessa jiran keessaa ammatti kan yeroo dheeraaf kilaba tokko keessa turan, sadarkaa jalqabaarratti Jergen Kilooppi Liiver Puul waliin waggaa 7 fi walakkaa, Gaardiyoolaan waggaa 6 fi guyyoota 300 ta’aniif, Toomaas Firaank Brentifoordiin waggaa 4 fi walakkaa akkasumas Maayikil Arteettaan Arsenaal waliin waggaa 3 fi ji’a lamaa lakkoofsisaniiru.
Dhukkuba Tiruu.
Dhukkubni tiruu vaayirasii“Viral hepatitis” jedhamuun kan dhufudha. 
Kunis akaakuuwwan vaayirasii shan kan “hepatitis A, hepatitis B, hepatitis C, hepatitis Dfi hepatitis E virus” jedhamanirraa kan nama qabudha. 
Isaan kana keessaa ammoo rakkoo tiruu yeroo dheeraa kan namatti fidan hepatitis Bfi C qofadha. 
Yeroo ammaa vaayirasiin sodaachisaafi biyya kana keessatti lubbuu hedduu galaafataa jiru vayirasii tiruu isa gosa “B” jedhamudha.
Vaayirasiin tiruu lubbuu namaa hagam galaafachaa jira? 
Addunyaarraa namoonni biliyoona 2 ta’an vaayirasii kanaan kan qabaman yammuu ta’u, namoonni kunneen hedduunsaanii dhiigasaanii keessaa dandeettiin ittisa dhibee ofirraa ittisuu qaamaasaanii (immunity)n lolee kan balleessu yoo ta’u, namoota miliyoona 300 ol kan ta’an ammoo vaayirasiin hepatitis B kun qaamasaanii keessa jiraata. 
Walakkaa miliyoonaa kan ta’an waggaa tokko keessatti lubbuunsaanii sababa vaayirasii kanaa ni darba.
Itoophiyaatti ammoo argamni vaayirasii kanaa dhibbantaa 10 haga 20 akka ta’e Dhaabbanni Ittisaafi To’annoo Dhukkubootaa (CDC) gabaaseera. 
Kana jechuun, namoota kudhan keessaa namni tokko vaayirasii kana of keessaa qaba. 
Akkasumas nama biraatti dabarsuu danda’a jechuudha. 
Kun hagam akka vaayirasiin kun baay’inaan argamuufi hagam akka of eeggachuu barbaachisu kan mul’isudha.
Namoota akkamiitu caalaatti vaayirasii kanaan qabamuuf saaxilamoodha?
Nammoonni vaayirasii tiruu kanaan carraan qabamuusaanii guddaa ta’e, namoota mana yaalaa keessa hojjetan, ogeessota fayyaa dabalatee (dhangala’aa qaama dhukkubsataa keessaa ba’uuf saaxilamoo waan ta’aniif), namoota quunnamtii saalaa namoota addaa addaa hedduu waliin raawwatan, dubartoota mana bunaa keessa galii argachuuf walquunnamtii saalaa raawwatan (Commercial sex workers)fi kanneen biroodha.
Dhukkubni hepatitis ‘B’ karaa kamiin daddarbaa?
Vaayirasiin kun akkaataan ittiin nama vaayirasichaan qabamerraa gara nama fayyaatti daddarbuusaa vaayirasii HIV/AIDS waliin kan walfakkaatu ta’ee, dandeettiin daddarbuusaa kan vaayirasii HIV harka 50 oliin kan caaludha. 
Vaayirasiin hepatitis ‘B’ kun karaan ittiin daddarbu inni guddaan karaa quunnamtii saalaafi meeshaalee qara qaban waliin fayyadamuudhaani. 
Akkasumas haadharraa gara daa’imaatti(yeroo da’umsaafi gadameessa keessatti), dhangala’aa kamiyyuu qaama dhukkubsataarraa gara nama fayyaatti faca’uun ni daddarba.
Karaan daddarbuusaa dhukkuba HIV waliin walfakkaata. 
Haa ta’u malee, carraan nama irraa namatti darbuu kan vayirasii kanaa HIV caalaa baayyee guddaadha.
Mallattoolee dhukkuba vaayirasii hepatitis ‘B’Vaayirasiin hepatitis ‘B’ nama tokko erga qabatee booda waggoota dheeraadhaaf mallattoo tokko illee osoo hin argisiisiin dhokatee jiraata. 
Yeroo kana namoonni vaayirasii kana qaban gara nama biraatti dabarsu. 
Waggoota dheeraa erga nama keessa turee booda vaayirasiin kun suuta suutaan seelota tiruu ajjeessuun hojii ala taasisa. 
Kanneen biroo ammoo tiruusaanii kaansarii tiruu (hepatocellular carcinoma) qabsiisa.
Vaayirasiin kun dhukkuboota kana erga nama qabsiisee booda, mallattoowwan miidhamuu ykn dadhabuu tiruu argisiisan mul’isa. 
Mallattoolee dhukkuba kanaa keessaa, qaamni guutumaa guutuutti(keessumaa garaan) dhiita’uu, halluun ijaa gara keellootti jijjiiramuu, haalluun fincaanii bifa kokaakolla fakkaachuu, dadhabsiisuu, nyaata jibbisiisuu, balaqqamsiisuu, dhagna gubaafi kanneen birooti.
Of eeggaannoo akkamiitu godhamu qaba?
	 Namoota dhukkuba kana qabaachuun isaanii beekameefi mallattooleen dhukkubichaa irratti mul’atu(haga mana yaalaa deemanii qoratamanitti) harka duwwaan tuttuquurraa of qusachuun barbaachisaadha
	 Talaalliin hepatitis ‘B’ virus fudhachuun hanga dhibbeentaa 90 umurii guutuu dhukkubicha namarraa dhorkuu danda’a. Talaalliin kun keessumaa namoota mana yaalaa keessa hojjetaniif namoota quunnamtii saalaa namoota hedduu waliin taasisaniif hedduu barbaachisaadha. Talaalliin kun, namoota umuriinsaanii sadarkaa daa’immanii ol ta’eef kilinikoota dhuunfaa hedduu keessatti argama. 
Daa’immaniif garuu akkuma sagantaa talaalliitti kennamaa jira.
	 Tarii osoo talaalliisaa hin fudhatin yoo dhiiga 
nama dhukkuba kana qabuu waliin walitti bu’an, qorichi sa’a 72 keessatti fudhachuu qaban (immunoglobulin) ni jira. 
Kanaaf, erga mudatee booda atattamaan mana yaalaa deemuun dirqama.
Namoonni vaayirasii tiruu kanaan qabamuusaanii ofirratti beekan furmaata akkamii argachuu danda’u?
	 Namoonni dhiigasaanii keessa vaayirasiin kun jiraachuufi jiraachuu dhiisuusaa hin beekne qaratamuudhaan of beekuun isa jalqabaati. 
Keessumaa, namoonni mallattoolee armaan olitti eeraman irratti mul’ate vaayirasii kanaaf saaxilamoo ta’uu waan malaniif hatattamaan qoratamuun barbaachisaadha. 
Qoratamanii dhiignisaanii vaayirasii kanarraa bilisa ta’uu yoo beekan talaallii vaayirasii kanaa fudhachuu qabu.
	 Namoonni qoratamanii vaayirasiin kun dhiigasaanii keessa akka jiru beekan ammoo qorannoon laaboraatoorii hagam akka tiruun miidhameefi wantoota garaagaraa baarbaachisan tokko tokko agarsiisan dabalataan erga qoratamanii booda sadarkaa qoricha barbaachisuurraa kan ga’anii jiran yoo ta’e, qoricha vaayirasii kanaa akaakuu garaagaraa waan jiraniif fudhachuun ni danda’ama. 
Qorichoonni kunis, yeroo ammaa biyya kana keessatti waan argamaniif bifa salphaan argachuun ni danda’ama.
Heelen Tasfaafi abbaan warraashee gaa’eela erga dhaabbatanii waggaa lama ta’eera, garuu mucaa godhachuuf fedhii qabaatanis argachuu hin dandeenye.
Maatiishee bira gaafa deeman “Isin maaf ijoollee hin godhattan?” kan jedhu gaaffii yeroo hunda isaan yaaddessudha.
Isaan mucaa godhachuu jibbanii osoo hin taane, godhachuu hin danda’an.
“Dhala argachuun baay’ee murteessadha. Mana ijaaree, waa mara guuttadhee [dhala hin qabu yoon ta’e] maal naa godha,” jetti.
Heelen loguu ji’aa itti dhufuu dhiisus dheebuu dhala godhachuuf qabdu ammayyuu ittuma jirti.
Furmaata barbaachaf ogeeyyii fayyaa hedduu bira deemus BBC'tti himte.
Amma garuu waan abdii itti hore argachuu dubbatti. Namoonni sanyii dhalaa arjoomaniif yoo jiraatan ulfaa’uu akka dandeessu ogeeyyii fayyaarraa dhageessetti.
Tajaajilli waldhaansaa kun kan kennamu magaala Maqaleetti kan argamu Giddu Gala Waldhaansa Daa’immanii, Dubartootaa fi Maseenummaa Adoo jedhamutti.
Laguun ji’aa waan irraa dhaabateef namni sanyii dhalaa arjoomuf yoo jiraate mucaa godhattee hammachuu akka dandeessu ogeeyyi fayyaa erga itti himanii yeroo dhiyoo as Helan dubartoonni sanyii dhalaa akka arjoomaniif gaafataa jirti.
Gidddu galli fayyaa maseenummaa waldhaanu kun namoota arjoomuu barbaadan irraa sanyii dhalaafi sanyii kormaa sassaabuu akka danda’uuf mootummaa naannoo Tigraay irraa hayyama argateera.
Erga hayyama argatee as giddu galli waldhaansaa kun, namoota arjooman irraa sanyii kormaafi dhalaa walitti fiduuf bifa milkaa’en ulfa argamsiisuu isaa abbaa qabeenyaa giddu gala Adoo kan ta’an Dr.Saamsoon Mulugeetaa BBCtti himan.
Kanarraa kan ka’e dubartiin ulfa taatefi abbaan warraashee dhalachuu mucaa eeggataa akka jiran himu Ittaanaa Daayireektara To’annoo Nyaatafi Qorichaa naannoo Tigraay kan ta’an Obbo Yuusuf Ibraahim
Giddu gala Addootti namoonni biroo bifa kanaan waldhaansa maseenummaa argatan mucaa godhachuuf eeggataa akka jiran BBCtti himan Dr.Saamson.
Kanumaaf jecha dhiironii sanyii kormaa, dubartoonni ammoo sanyii dhalaa akka arjoomaniif waamicha dhiyeessan abbaan qabeenyaa giddu galichaa.
Abbaa qabeenyaa giddu gala waldhaansa Adoo kan ta’an Dr. Saamson ispeeshaalistii ulfaafi gadameessati.
Akka isaan jedhanitti dubartoonni sanyii dhalaa (hanqaaquu) ergisaatin dhala godhatan kanneen gadameessisaanii mucaa qabachuu danda’u, garuummoo sanyii dhalaa hin qabneedha.
Dubartoonni haala akkanaa keessa jiran sanyii dhalaa ykn hanqaaquu isaanif arjoomamu sanaafi sanyii kormaa abbaa manaasaanii akka wal-argatu gochuun ulfi gadameessa keessatti akka uumamu godhama.

Kanneen sanyii kormaa arjoomameen ulfaa’an ammoo abbaan manaasaanii sanyii dhangala’aa qabaatus sanyii kormaa ulfeessuu danda’u kan hin qabne akka ta’e kaasu Dr. Saamson.
Mala nam-tolcheen teekinoolojii Invintiroo Fartilaayizeeshinii fayyadamuun sanyii kormaafi sanyii dhalaa walitti fiduun ulfi akka uumamu godhama.
Sanyii kormaafi sanyii dhalaa laaboraatoorii keessatti akka wal-quunaman erga godhamee booda, micireen laaboraatoorii keessatti uumame deebi’ee gadameessa keessa godhamuun adeemsi ulfaafi da’uumsa uumamaa itti fufa jechuudha.
Mala waldhaansaa kanaan yeroo jalqabaaf bara 1978tti Awurooppatti daa’imni dhalate. Ergasii waldhaansi kun bakkeewwan garaa garaatti babal’achuun bal’inaan hojiirra oolaa jira.
Akka ragaaan Dhaabbata Fayyaa Addunyaa agarsiisutti hanga bara darbeetti, daa’imni miliyeena shan ulfa bifa teeknolojiin taasifamu kanaan dhalataniiru.
Lammiilen Itoophiyaa dhala dhabanii rakkatan waldhaansa kana barbaacha yeroo heddu gara biyya Hindii fa’aa imaluun baasii hanga dolaara 15,000 hanga 20,000 baasii akka godhan kan himan Dr. Saamson sanyii dhalaa ykn kormaa biyya Hindiitii arjoomamuun ulfaa’un lammiilee Itoophiyaaf rakkoo biraa uuma.
Namoonni Itoophiyaadhaa waldhaansan ulfaa’uf Hindi deeman, ulfi isaan fidanii dhufan “kan biyya Hindiiti. 
[Ijoollen dhalatan] rifeensisaanii ni jijjiirama, bifti isaanis ni jijjiirama, Hawaasa irraayyis dhiibban irra gaha. Ilmoo godhachuusaanitti gammadanis sanyiin kormaan ykn sanyiin dhalaan Hindirraa kana arjoomame ta’uunsaa mataasaatin dhiibbaa qaba,” jedhu Dr. Saamson.
Waldhaansa sanyii kormaa ykn sanyii dhalaa arjoomameen namoonni akka ulfaa’an gochuu kanatti seenuf kan isaan kakaases rakkoo namoonni kun argan akka ta’e himu ogeessi fayyaa kun.
Giddu Galli Waldhaansa Daa’immanii, Dubartootafi Maseenummaa Adooy magaala Maqaaleetti argamu kun waldhaansa kanaaf qophii kana eegale waraanni kaaba Itoophiyaa osoo hin eegalin dura yoo ta’us, sababa waraanan hojichi dhaabbatee ture. 
Erga naannichatti nagaan bu’ee as garuu waldhaansi kun hojii eegaleera.
Yeroo ammaa giddu galli kun eegaa kan jiru dhiirota sanyii kormaa arjoomaniifi dubartoota sanyii dhalaa arjoomaniidha.
Akka Dr. Saamsoon jedhanitti namni hunduu sanyii kormaa ykn dhalaa arjoomuu hin danda’u. Dhiirri ykn dubartiin tokko sanyii kormaa ykn dhalaa arjoomuf fedhii qabaachun alatti ulaagawwan biroo jiru.
Sanyiin kormaa dhiirri tokko arjoomu miili liitira 1.5 ol ta’uu qaba.
Gama biraan ammoo, sanyii kormaa 1ml tokko keessa sanyiin kormaa miliyeena 15 ol jiraachuu qabu. Dabalataan ammoo namoota arjooman sanaaf qorannoowwan akka HIV AIDS, vaayirasii tiruu, dhibeewwan daddarboo biroo qorannoon godhameefii bilisa ta’uu qabu.

Dubartoonni sanyii dhalaa ykn hanqaaquu arjooman ammoo umurii ganna 20-30 gidduu kan jiran ta’uu akka qaban himu Dr. Saamson. Gama biraan ammoo kanaan dura kan dahan ta’uu qabu.

“Dubartoonni dahan hanqaaqunsaanii kan kan qoramee darbeedha. Sababni isaa dahaniiru waan ta’eef hanqaaqunsaanii noormaalii ta’uu mirkaneessa.
Umuriin akka xiqqaa ta’u kan filatamuuf ammoo qulqullina hanqaaquf jecha. Hanqaaquu qulqullina qabu yoo ta’e, carraan ulfa uumuusaa dhibbeentaa 80-85ti,” jedhu.

Arjoomtonni ulaagaa kanneen guutan dhaabbatasaanii wajjin walii galtee waliif mallatteessan akka qaban himu Dr. Saamson. Kunis, sanyiin arjoomame sun kan eenyuf akka kennamu hin ibsamu.

“Dhiigni gaafa arjoomamu eenyuf akka ta’e hin ibsamu. Lubbuu namaa baraarudha kan yaadamu, kanarratti ammoo nama gargaarudha kan yaadamu,” jechuun adeemsa sanyii arjoomuu dhiiga arjoomuu wajjin wal-fakkeessun kaasu.

Haa ta’u garuu namoonni nama sanyii kormaa ykn dhalaa isaanif arjoomu ofii isaanii fidatanii kan dhufan yoo ta’e, eenyuf akka arjooman beekamaa akka ta’e ibsu Dr. Saamson.

Gama biraan ammoo sanyii arjoomanii ka’anii daa’imti erga dhalatee booda kan kooti jedhanii abbummaa gaafachuu akka hin dandeenyes yeroo sanyii arjoomuu dhufan waliigaltee akka mallatteessan himu.
Guuyyyaa sanyii arjooman sana bifa “maastarbeeshinii” jedhamuun sanyii kan kennan yoo ta’u, sanhyii arjoomuusaanii kanaaf ammoo qarshii kuma kudhan akka kennamuuf himu Dr. Saamson.
Dubartoonni sanyii dhalaa arjooman ammoo akka kan dhiiraa yeroo gabaabatti kan kennan osoo hin taane, “osoo hin kennin dura hanqaaqun akka guddatu kan taasisu lilmoo waraannatu,” kan jedhan Dr. Saamson, marfee kana naannoo guyyaa kudhaniif fudhatu.
“Hanqaaqun guddateera jennee gaafa amanne, haqaaquu kan fuunu altiraasaawundii gadameessa seenuni,” jechuun BBCtti himan.
Dubartoonni adeemsi isaan ittiin hanqaaquu arjooman akka kan dhiiraa salphaa waan hin taanef, akkasumas guyyootaf giddu galichatti waan deddeebi’aniif hanga qarshii 30,000 ni kennamaaf.
Namoonni dhala godhachuuf waldhaansaf dhufan gara waldhaansichaatti osoo hin seenin dura bifa biraan daa’ima godhachuu akka hin dandeenye ta’uu mirkanaa’uu qaba. 
Kuni erga mirkanaa’ee booda dhimmichi gara boordii giddu galeessichaatti dhiyaatee gamaaggamni godhama jedhu ispeeshaalistii ulfaafi gadameessaa kan ta’an Dr. Saamsoon.

Dubartoonni hanqaaqun arjoomamuuf gadameessi isaanii akka qophaa’uf guyyoota 10f qorsi ni kennamaaf.
Sana booda sanyii kormaa abbaa warraasheerraa argamu wajjin akka wal-argu godhama.

Rakkoo dhiiran dhala godhachuu dadhaban yoo ta’e ammoo sanyii kormaa dhiira biraa irraa arjoomame sanyii dhalaa ykn hanqaaquu haadha warraa wajjin akka wal-argu gochuun ulfi uumama.
Sanyiin kormaafi dhalaa akka wal-argatu kan godhamu ammoo laaboraatoorii keessatti.

“Sanyiin kormaafi hanqaaqun wal-argatanii laaboraatoorii keessatti ulfi uumama.
Guyyaa sadiif inkubeetarii keessa erga godhamee booda, sadarkaa ulfichaa akkasumas guddachuu isaa erga mirkaneessinee booda fuunee gadameessa dubartiittii keessa galchina,” jechuun adeemsa isaa ibsu Dr. Saamsoon.
Adeemsa kana raawwachuuf baasii birrii 350,000 hanga 500,000 baasisuu akka danda’uufi maallaqni kun baasii biyya biraatti bahu caalaa baay’ee gadi bu’aa akka ta’e himu.
ittaanaa Daayireektara To’annoo Nyaataafi Qorichaa naannoo Tigraay Obbo Yuusuf Ibraahim, biiron isaanii Giddu Galli Adoo sanyii kormaafi sanyii dhalaa namoota arjooman irraa akka fuudhuf maddaallii garaa garaa erga taasisee booda hayyama kennuufii BBCtti himan.
Gahuumsa ogeeyyii fayyaa waldhaansa kana kennanii, gahuumsafi muuxannoo akkasumas meeshaalee teeknolojii ulfa nam-tolchee kanaaf dhimma itti bahamu madaalamee ulaagaa guutuu himan qondaalli mootummaa naannoo Tigraay kun.
Sanyii kormaafi dhalaa namoota biroo irraa argamuun ulfaa’anii dhala godhachuun seera federaalaa wajjin homaa akka wal-hinfaallessine mirkaneessuusaanii himu Obbo Yuusuf.
Naannoo Tigraay keessa ijoollen sanyii biyya alaatii arjoomame irraa dhalatan afurii hanga shaniiakka jiraniifi lammii biyya alaa akka fakkaatan dubbatu.

Daa’imni dhalatan biftisaanii nurraa adda. [Sababa kanaa] dhiibbaa xiin-sammuu haadholiirra gahu hir’isuuf, sanyii kormaafi dhalaa [biyya] keenyan asumatti waldhaansa isaa kennuu wayya jennee murteessineerra,” jedhan.

Giddu Galli Waldhaansa Daa'immanii, Dubartootaafi Maseenummaa Adooy tajaajila mala nam-tolcheen dubartoonni akka ulfaa'an gochuu akka kennuuf xalayaa hayyamaa Biiron To’annoo Nyaatafi Qorichaa naannoo Tigraay barreesserratti dambii bara 2006 ALItti Mana Maree Ministeerotaan ragga'e akka ragaatti taa'ee jira.

Dambiin Bulchiinsa To'annoo Nyaataa, Qorichaafi Kunuunsa Fayyaa bara 2006 ALItti ragga'e keeyyata 57 jalatti "Sanyii kormaa fi dhalaa arjoomurratti dhorkaan hin godhamne" jechuuni naannon Tigraay waldhaansa kana hayyamuu kan beeksise.

Keeyyanni xalayaa Biiron To’annoo Nyaatafi Qorichaa naannoo Tigraay barreesserratti keeyyanni eerame waa'ee "waldhaansa sirna wal-hormaata nam-tolcheeti."
Keeyyanni kun dhaabbileen hayyama argatan waldhaansa kana kennuu akka danda'an ni eera.
Garuummoo keeyyanni kun, "gadameessa kireeffachuu" fi "nama teeknolojii kilooningiitin uumun" dhorkaa akka ta'e ifa godheera.
Haa ta'u garuu dambicharratti mala nam-tilcheen daa'ima godhachuun sanyii kormaa ykn dhalaa nama biraa irraa arjoomudhaan argamu akka of keessatti hin qabanne BBCtti himan Ministeera Fayyaatti hoji gaggeessaa To'annoo Dhaabbilee Fayyaafi Ogeeyyii kan ta'an Obbo Indaalkaachoo Tsadaal.
Dambiin bara 2006 ALItti bahe "waldhaansa fayyaa wal-hormaataa nam-tolchee" ilaalchisee karaalee lama wal-dhaansichi itti kennamu ibsa. 
Inni jalqabaa sanyii kormaa bifa uumamaan alatti bifa adda ta'een dahuumsaf jecha gadameessa dubartii keessa galchuu kan jedhuudha.
Hiikni lammaffaan "waldhaansa dahuumsaa nam-tolcheef" kenname sanyiin dhiirafi dubartii walitti dhufee...qaaman alatti qalitti makuudha."
Obbo Indaalkaachon akka jedhanitti, waldhaansa IVD jedhamu kana Itoophiyaa keessatti dhaabbileen karaa ittiin tajaajila kennuu danda'an istaandaardin jiraatus, hayyamichi sanyii kormaa ykn dhalaa nama biraa irraa bifa arjoomutiin argamuun ulfa uumuu of keessatti hin hammatu.
"Akka biyyaatti kana gochuun kan danda'amu abbaa manaafi haadha manaa gidduutti qofa. Kanarraa addatti [sanyii] bifa arjoomutiin kan jedhu gama keenyan beekamtii kennuu hin dandeenyu," jechuun waa'ee ulfa sanyii arjoomudhaan uumamuu homaa jechuu akka hin dandeenye dubbatu.
Waa'ee naannoo Tigraayitti sanyii kormaa ykn dhalaa nama biraa irraa argamuun waldhaansi nama maseene akka dhala godhatan taasisu hayyamni kennamuu homaa akka hin beekne kaasan qondaalli ministeera fayyaa kun.
Kantiibaan magaalaa Finfinnee Aadde Adaanech Abeebee badhaasa hoggantuu Afrikaa filatamtuu bara kanaa mo’atan.
Badhaasni kun hoggantoota Afrikaa gahumsa gaarii agarsiisaniif wagga waggaan Barruu Hoggansa Afrikaa [African Leadership Magazine Person of the Year] teessoo isaa Yunaayitid Kingidam (UK) godhateen kan kennamuudha.
Dhaabbanni kun xalayaa badhaafamuu Kantiibaa Adaanech beeksisuuf barreesseen, ‘baga gammadde’ ittiin jedheera.
“Michoonni keenya murteessoo ta’an filatanii kan nuuf dhiyeessan, akkasumas guddinaafi misooma biyyaalessaa Itoophiyaa keessatti milkaa’ina argamsiiftaniif, akkasumas gumaacha taasifataniif madaallii dandeettiirratti hundaa’e gaggeeffame hordofee, hoggantuu cimtuu bara kanaa ta’uun badhaafamtuu ta’uu keessan yeroon isin beeksisu kabaja addaatiinidha,” jedha xalayaan kun.
“Badhaasa kanaaf filatamuun keessan malaammaltummaa ittisuudhaaf, akkasumas Itoophiyaa keessatti jijjiiramni bal’aan akka dhufu gochuu keessatti murannoon hojjechuu dabalatee Finfinneetti kantiibaa dubartii jalqabaa ta’uun milkaa’ina ajaa’iba ta’e waan argamsiiftaniifidha.”
Kantiibaa Adaanech badhaasa mo’atan kana hordofee ergaa fuula miidiyaa hawaasaa isaaniirratti maxxansaniin, “Bdhaasichi bu’aa cimina walooti,” jedhan.
“Milkaa’ina kanaaf warra ana waliin hojjetaniifi nu deeggartan hunda galanni kiyya isin haa qaqqabu,” jechuun galateeffatan Aadde Adaanech.
Aadde Adaanech badhaasa Hoganaa Filatamaa Afrikaa bara 2023 [African Persons of the Year Awards 2023] marsaa 12ffaa qophaa'e kana Pirezidantii duraanii Taanzaaniyaa Dr. Jakaayaa Kikuweetee, Hoggantuu dhimma Haqaa Keeniyaa Maartaa Koomee dabalatee hoggantoota Afrikaa biroo waliin mo'atan.
Aadde Adaanech Kantiibaa Finfinnee erga ta'anii badhaafamuun kun kan jalqabaa miti.
Kanaan dura Onkoloolessa bara 2023 Yunivarsiitii biyya US kutaa Filooriidaa jiruufi isteeta Joorjiyaarraa badhaasa argataniiru.
Yunivarsiitiin Trinity International University of Ambassadors jedhamu Aadde Adaanecha Abeebeef gahee fakkeenyummaa qabu gama hooggansaan taphataniif dooktarummaa kabajaa kenneera.
Isteetni Joorjiyaa ammoo lammummaa kabajaa Isteetichaa kenneefii jira.
Pirojektiiwwan gurguddoo magaalaa Finfinnee bu'uurarraan jijjiiran akka paarkiiwwan, mana-kitaabaafi Godambaa Adwaa hojjetaniin alatti, hojiiwwan rakkoo hawaasa harka-qalleeyyii ta'an furuuf hojjetaman maqaan kantiibaa Finfinnee yeroo ammaa kun gaariin akka ka'u gochaa jira.
Aadde Adaanach Abeebee eenyu?
Adaanach Abeebee kan dhalatanii guddatan Godina Arsii Aanaa Asakoo ganda Caffee jedhamu wayita tahu, barnoota sadarkaa tokkoffaa achumatti, kan sadarkaa lammaffaa ammoo Matahaaraatti baratan.
Isaan booda barnoota digrii seeraan ergan xumuranii booda haadha alangaa ta'uun biiroo haqaa Oromiyaatti ramadamanii hojjachuu eegalan.
Naannichatti sadarkaa hooggansaa garagaraan hojjechaa erga turan booda, ALI bara 1997'tti aanaa isaanii bakka bu'uun paarlaamaaf filataman.
Kana malees Aadde Adaanach waggoota jahaaf Waldaa Misooma Oromiyaa hogganaa turan. Dabalataanis waggaa tokkoo fi walakkaaf kantiibaa magaalaa Adaamaa tahuun tajaajilaniiru.
Sadarkaa federaalaatti ammoo Ministira Galiiwwanii fi Abbaa Alangaa waliigalaa Federaalaa ta'uun hojjechaa turan.
Aadde Adaanecha Fulbaan bara 2021 Kantiibaa itti aatuu bulchiinsaa magaalaa Finfinnee ta'uun erga muudamanii hanga ammaa magaalittii bulchaa jiru.
Kantiibaa dubartii jalqabaa magaalaa Finfinneetis.
Addee Adaanach Abeebee waggoota dura gaaffiifi deebii addatti BBC waliin taasisaniin 'dubartoonni carraa dhaban malee hoggansaaf umamaan gadi ta'anii miti' jehdaniiru.
Booying paayiletoonni xiyyaarota 787 Dreamliners balaliisan teessoo irra taa'an ilaalanii akka mirkaneeffataniif daandiiwwan qilleensaa gosa xiyyaara kanaa qabanitti hime.
Kun kan himame wayita xiyyaara Daandii Qilleensaa Laataam tibbana mudatee ture ilaalchisuun qorannoon gaggeeffamaa jiruttiidha.
Torban kana xiyyaarri Booying 787 kan Daandii Qilleensaa Laataam ta'e tokko osoo hin eegamiin tasa bu'uu isaatiin namoota xiyyaaricha keessa turan 50 irraan miidhaa geessisee ture.
The Wall Street Journal akka gabaasetti, keessumeessituun balalii tokko osoo hin beekiin iswiichii teessoo paayiletiin irra taa'utti buutee jennaan paayiletichi gara bakka to'annootti darbatame. 
Kun ammoo funyaan xiyyaarichaa akka gadi qajeeluuf dirqisiise.
Laataam ammoo qorannoo gaggeeffamaa jiru kanaaf deeggarsa gochaa jira.
Yeroo wanti kun mudatee turetti namoonni xiyyaaricha keessa turan baaxii xiyyaara Awustiraaliyaarraa garaa Niwu Ziilaanditti imalaa ture kanatti rukkutaman.
Imaltoota keessaa tokko kan ta'e Biriyaan Jookaat yeroo sana namoota hedduun mataasaaniirra miidhaan qaqqabuu dubbata.
Jookaat BBCtti akka dubbatetti, namoonni humna guddaan baaxiitti yeroo bu'an, "wantonni baaxii xiyyaarichaarra jiran gariinillee caccabaniiru" jechuun waan arge dubbata.
Akka imalaan kun jedhutti, namni isatti aanee taa'u waanuma "baaxiitti maragame" fakkaata.
"Daqiiqaa muraasaaf yaadeen: Hangasumaagaa," ofiin jedhe keessa kootti.
Tajaajiltoonni balaa hatatamaa booda akka dubbatanitti, warra miidhaman keessaa namni tokko haala hamaa keessa jira.
Booying ammoo akkas jedhe: "Qorannoon balalii LA800 irratti gaggeeffamu itti fufee kan jiru yoo ta'u, nutis waan arganii adda baafatan kamiyyuu yoo jiraate aanga'oota qorachaa jiranitti dabarsineerra."
"Qajeelfamoota iswiichiiwwan toora teessoowwan balaliirra jiran sakatta'uufi suphuu dabalatee barruu bara 2017oppereetaroota 787 yaadachiisuurratti tarkaanfii fudhanneerra.
Oppereetaroonni "carraa suphuu itti aanee jiru" keessatti iswiichiiwwan akka sakata'aniif ni gorfama.
Qabeenya warra Chiilii-Biraazil kan ta'e Daandiin Qilleensaa Laataam, "qorannoo gaggeeffamaa jiru deeggaruudhaaf aanga'oota waliin wal tumsinee hojjechuu itti fufna," jedhe.
Xiyyaarichi Akkulaan irraa gara magaalaa guddoo Chiilii, Saantiyaagootti balali'uuf ture akka karoorri baheefitti.
Xiyyaarri kun balalliin isaa haqamee balaliin biroo haaraan Kibxatatti karoorfameera.
Wanti amma mudate kun baruma kana Amajji keessa xiyyaarri Booying tokko balalliirra osoo jiruu karri isaa irraa cabee kufeen booda ta'uu isaati.
Yeroo sanatti akka himametti, karri xiyyaarichaa osoo balaliirra jiruu kan ittii buqqa'eef bilooniin isaa waan laafeef.
Torban kana keessa ammoo, hojjetaan duraanii Booying kan omisha kampaanichaa ilaalchisuun yaaddoo qulqullinaa qabu himuun beekamu US keessatti du'ee argameera.
Itaamaajoor Shuumiin Humna Waraanaa Waliigalaa Itoophiyaa Fiild Maarshaal Birhaanuu Julaa walitti bu'iinsa kutaalee biyyattii garaagaraa keessatti raawwataa jiru keessatti raayyaan ittisaa jiraattoota dirooniin haleelee akka hin beekne dubbatan.
Ibsa karaa TV biyyattii kennaniin walitti bu'iinsa naannolee Oromiyaa fi Amaaraa keessatti raawwataa jiru irratti bal'inaan dubbataniiru qondaalli waraanaa olaanaa kun.
Iddoowwan walitti bu'iinsi keessatti mudatutti tarkaanfii raayyaan ittisaa fudhatuun namoonni nagaan miidhamuu jaarmiyaa mirga namoomaa kan mootummaa Itoophiyaa ta'e dabalatee qaamoleen garaagaraa gabaasa baasaa turaniiru.
Fiild Maarshaal Birhaanuu Juulaa garuu ibsa kennan keessatti himannaa dhiyaatu waakkachuun dubbataniiru.
Mootummaan dirooniidhaan uummata nagaa haleeleera jechuun himata dhiyaatuuf, ''uummata dirooniidhaan rukunnee hin beeknu.
Nuti qorannoorratti hundaa'uun farreen nageenyaa hidhatanii, qindaa'anii socho'an irratti qiyyaafanna malee uummata haleellee hin beeknu,'' jedhan.
Qaamoleen isaan ''farreen nageenyaa'' jedhaniin uummatatti yoo makaman ''uummataaf jennee osoo ilaalluu haleeluu dhiisnee deemna.
Osoo akkas hin taanee qaamoleen kunneen hanga yoonaa hin turan. Callisnee walumatti qabnee [uummata waliin] osoo haleellee silaa yoona hin jiran,'' jedhan Fiild Maarshaal Birhaanuu Juulaa.
''Dirooniin keenya shanee yookiin ammoo jaawwisaarratti xiyyeeffata malee uummatarra kan bu'u miti. Uummanni Oromoos ta'e Amaaraa kana ni beeka.''
Fiild Maarshaal Birhaanuu Juulaa kana haa jedhan malee jiraattonni fi quuqamtoonni mirga namoomaa garuu yeroo fi bakka garaagaraatti haleellaawwan diroonii raawwatamaniin namoonni nagaa hedduun ajjeefamuu ibsu.
Komishiniin Mirgoota Namoomaa Itoophiyaa Onkoloolessa darbe naannoo Amaaraatti ''haleellaa diroonii fi meeshaalee waraanaa gurguddoo kaaniin raawwatameen namoonni du'uu, kaan madaa'uu akkasumas qe'eesaaniirraa buqqa'uu,'' ibsee ture.
Jaarmiyaan mirga namoomaa kan mootummaa ta'e kun ibsa isaa keessatti Shawaa Kaabaa Aanaa Barakat keessatti haleellaa diroonii gaggeeffameen daa'ima waggaa lamaa gadii dabalatee ''lammiileen nagaa hedduun '' ajjeefamuu eereera.
Haleellaa diroonii Magaalaa Dabra Maarqos keessatti raawwateen ammoo ''yoo xiqqaate namoonni saddeet ajjeefamuu,'' ibseera jaarmiyaan kun.
Dhaabbata Biyyoota Gamtoomaniitti Komishiniin Mirgoota Namoomaas ibsa Sadaasa darbe baaseen haleellaa dirooniidhaan raawwatamuun namoonni nagaan miidhamaa jiraachuu eeree ture.
BBCn Guraandhala darbe naannoo Amaaraa Shawaa Kaabaa aanaalee Moojaa fi Wadaraatti haleellaa diroonii raawwatameen yoo xiqqaate namoommi 30 ta'an ajjeefamuu jiraattota wabeeffachuun gabaasee ture.
Muddee darbe ammoo Walloo Kibbaa magaalaa Wagal Xeenaa jedhamutti haleellaa diroonii ambuulaansii irratti raawwateen yoo xiqqaate namoonni shan ajjeefamuu jiraattonni fi ogeeyyiin fayyaa BBCtti himaniiru.
Fiild Maarshaal Birhaanuu Juulaa garuu ''raayyaan ittisaa uummata haleelaa jira. Uummata Oromoo haleelaa jira,'' himati jedhu akka jiru eeruun, ''haleeluu fi dhiisuu keenya deemaati uummatarraa dhagahaa.
Nuti uummata hin haleellu. Kan haleelu isa uummati haleelamaa jira jedhu mataasaati,'' jechuun isaanis deebisanii himatan.
Ji'a tokko dura Komishiniin Mirgoota Namoomaa Itoophiyaa ibsa baaseen naannoo Amaaraa Kaaba Goojjam magaalaa Maraawwii jedhamutti humnoonni nageenyaa mootummaa ''faannoo deeggartaniittu,'' jechuun yoo xiqqaate namoota 45 ta'an ''murtee seeraa malee ajjeesuu,'' eereera.
Yeroo sanatti BBCnis jiraattota magaalaa Maraawwii dubbisuun namoonni 50 caalan ajjeefamuu odeeffate.
Miseensota Raayyaa ittisaa Itoophiyaa mana manarra deemuun sakatta'iinsa gaggeessanii rashanamuu kanneen sababa kanaan maatii jalaa miidhaman BBCtti himaniiru.

Ambaasaaddara Ameerikaa dabalatee biyyoonni addunyaa garaagaraa ajjeechaan magaalaa Maraawwiitti raawwate akka isaan yaaddesse ibsuun, qorannoon gaggeeffamee kanneen yakka kana raawwatan seeraan akka gaafataman dhaamanii turan.


Fiild Maarshaal Birhaanuu Juulaa dhimma biyya ollaa Itoophiyaa taate Somaaliyaas kaasaniiru, keessattuu waa'ee ga'ee nageenya eegsisuu waraana Itoophiyaarratti xiyyeeffachuun.
Ergama nagaa eegsisuu Gamtaa Afrikaa jalatti loltoonni Itoophiyaa kutannoon nageenya Somaaliyaa eegsisuurratti argamu jedhan Fiild Maarshaal Birhaanuu Juulaa.
Biyyi Somaaliyaa walakkaa ol nageenyishee raayyaa ittisaa Itoophiyaatiin eegama kan jedhan qondalli waraanaa Itoophiyaa kun, ''mootummaan Somaaliyaan nagaadhaan Moqaadishoo akka taa'u kan godhe raayyaa ittisaa Itoophiyaati,'' jedhan.
''Raayyaan ittisaa Itoophiyaa osoo bor Somaaliyaa gadhiisee ba'ee mootummaan federaalaa Somaaliyaa waan Moqaadishootti hafu natti hin fakkaatu.''
''Gama al-Shabaab qolachuutiin nuti hojii gaarii hojjenneerra,'' kan jedhan Fiild Maarshaal Birhaanuu Juulaa, ''naannoleen Somaaliyaa nageenyaasaaniif kan abdatan eenyuunuu caalaa raayyaa ittisaa Itoophiyaati,'' jedhu.
Kabaja uummanni Somaaliyaa raayyaa ittisaa Itoophiyaaf qabaachaa ture hooggantoonni ammaa gufachiisaniiru jedhan.
''Aanga'oonni Somaaliyaa raayyaan ittisaa Itoophiyaa akka waan homaa hin gooneefiitti odeessaa ba'an. Kun ammoo gatii fi kabaja namaa wal'aaluurraa madda,'' jedan.
Akkuma Itaamaajoor Shuumii Humna Waraanaa kana Ministirri Muummee Abiy Ahmadis mootummaansaanii nageenyaa fi tasgabbii Somaaliyaaf hojjechuun dorgomaa akka hin qabne dubbatanii turan.
''Tokkummaa Somaaliyaaf kan akka mootummaa kanaa hojjete hin jiru,'' jechuun yaa'ii mana maree bakka bu'oota uummataa biyyasaaniirratti dubbatan.
Itoophiyaan naannawa walaba of baastee ofiin of bulchitu Somaalilaand waliin jalqaba bara 2024 waliigaltee walhubannoo erga mallatteessitee as Somaaliyaa waliin qoccolloo keessa galteetti.
Somaaliyaan birmadummaa kiyya sarbite jechuun komii Itoophiyaatti cimsiteetti.
Waliigalteen Itoophiyaa fi Somaalilaand waliif mallatteessan Itoophiyaan handaara galaanaa kiilomeetira 20 dheeratu akka fayyadamtuuf carraa banaaf, bakkasaa ammoo Somaalilaand beekamtii biyyummaa Itoophiyaarraa argatti jedhamaa ture.
Waliigalteen Ministira Abiy fi Pirezidantii Sonmaalilaand Bihii gidduutti mallatteeffamme kun ji'a tokko keessatti hojiirra oola jedhamus hanga ammaa sadarkaa maaliirra akka jiru gam-lachuunuu wanti jedhame hin jiru.
Taateewwan butamuu waggoota muraasa darban keessa naannoolee Itoophiyaa garaa garaa keessatti mudatan ijoo dubbii miidiyaaleefi ummataa kanneen ta’an keessaayi.
Taateen butamuu duraan darbe darbee eddoowwan garaa garaatti mudataa turan amma bifa jijjirrachuun iddoowwan biyyattii garagaraatti mudachaa akka jiran ni dhagahama.
Hojjattoota manaatii kaasee hanga namoota hidhataniitti gochaa maallaqaaf jecha namoota ukkaamsuu yookiin ugguruu raawwatamaa jira. Kunis namoota hedduu rakkoolee hawaasummaafi diinagdeetiif saaxileera.
Namoota ukkaafamanii butaman gadhiisisuuf birri kumoota dhibbaa hanga miiliyoonotaatu gaafatamaa jira.
Gabaasa kana keessattis nageenya namoota seenaa isaanii nutti himaniif jecha wantoota eenyummaa isaanii mul’isan geeddarree jirra. Dhiyaadhaa
Namni seenaa isaanii BBC'f qoodan osoo hin ukkaamfamiin dura lakkoofsa bilbilaa hin beekneen itti bilbilamuu himu.
Achiinis ''birrii kuma 200'' fidi jedhamee ajajni kennameef. Qoosaa natti fakkata jedhan. Nama inni hin beekneetu bilbilee birrii kuma 200 qopheessi jedhaman.
Attamiinan siiniif kennarre birricha?
Ati callisiituma birricha qopheessi attamiin akka si harkaa fuunu nutuu beekna.
Kanaan dura daa’imti ukkaamfamuu akkasumas dargaggeessi tokko ukkaamfamee maallaqa kanfalee akka gadi dhiifame dhagaheera.
Namoonni tokko tokkoos dargaggoon sun maallaqa harkasaa ture balleessuun qaamolee nama ukkaamsaniitti qabate jechaa turan. Haala akkasiitu akka of dagatu isa taasise.
Jarreen bilbilaafii turanis guyyaa shan kennaniif. Inni garuu qoosaa waan itti fakkaateef irraanfateera.
Jarri maallaqa gaafatan odeeffannoo gahaa qabu ture. Madda galiisaa sirriitti beeku turan.
Haata’u malee, namni maallaqa gaafatame waa’ee isaanii homaayyuu hin beeku ture.
Guyyaa jahaffaan qorraafi dummeessaan bari’ee ture jedha. Sababii kanaatiinis namoota dhimma hin hafneef qaban malee namni baay'een daandii gubbaatti hin mul'atu ture.
Innis akkuma manasaatii bahee tarkaanfii muraasa imaleen konkolaataan ambulaansii fakkaattu tokko dhuftee isa bira dhaabatte.
Namoonni saffiisaan keessa bu’uudhaan ‘dhiifama dhiifama’ jechaa karaa karra duubaatiin konkolaataa sana keessa isa galchan. 
Wayita kun ta’uttis kan isaan arge homtuu hin turre.
Innis ‘na buusaa na buusaa malee’ jechuun wixxiffachuuf yaale.
Booda garuu waan ukkaamsaniif wiixxiffachuu dhaabe.
Karaa namasaatii darbanii yoo isaan deeman ni yaadata. 
Booda garuu of wallaale. Wayita of baruutti ammoo eessa akka jiru hin beeku ture.
Haala qilleensaa qorraa duraa sana osoo hin taane qilleensa ho’aa keessatti of arge. 
Achiinis mana qorqorroo keessatti itti cufame.
Sagalee simbiraafi fageenyarraa kan bataskaanaa malee homaa itti hin dhagahamu ture.
Guyyaa jalqabaa ATM kaardii isaa fudhatan.
Password isaa ammoo waraqaa irratti barreessisan. 
Furtuuwwan manaa fi kan konkolaataasaas harkaa fudhatan.
Guyyaa jalqabaa maallaqa mana keessa tureefi karaa ATM’n fudhatan. 
Kanaanis maallaqa gaafatan kuma 200 guttachuuf waan muraasa qofatu isaan hafe ture.
Maallaqa hafe nuuf kanfali.
Gadi na dhiisaatii isiniifan kanfala.
Haata’u malee, birrii hafeef jecha achuma akka turuuf dirqisiisan.
Namoota jalqaba konkolaataa ambulaansii fakkaattuun isa fudhanii deeman keessa nama tokko qofaatu meeshaa qabate isa eega ture.
‘‘Osoon amma fulasaanii argee adda baasuu nan danda’a. 
Eenyuma isaaniituu kana dura argee kanan beeku miti,’’ jedha.
Darbee darbees waliin haasa’aa turan.
Iddoowwan tokko tokkoorratti attamiin saamichi akka raawwatamu gaaffii dhiyeessaniif turan.
Namoota isa ukkaamsan kanneen waliin wayita tureetti, sababni paartii siyaasaa ykn humnoota hidhattootaa waliin hidhata qabu jechisiisu homaa hin arganne.
Namoonni tokko tokkoos afaan isaan dubbatan irraa ka’uun akkasiifi akkana jechuuf yaalan illeen garuu, inni kanarraa of qusata.
Jarri isa butaniis ta’e namni butame kun Afaan Oromoofi Amaaraa ni dubbatu.
‘‘Ati kanadha ykn sanadha wanti naan jedhan homtuu hin turre. 
Kallattiidhumaan waa’ee birrii na gaafatan.
''Dhimmisaan kan maallaqaan wal qabateedha. 
Gonkumaa kan siyaasaan wal qabate miti. Gaaffiin isaanii maallaqaafi maallaqa qofaa ture,‘‘ jechuun ibsa.

Poolisoonniifi itti gaafatamtoonni bilbilaafii turan. 
Dhumarrattis fuulasaa haguuguudhaan seensa magaalaa biraa irratti gatanii biraa deeman.
Yeroo isa gadhiisaniittis dhiignisaa baay'ee gadi bu’ee ture. 
Guyyoota kudhan tursiisan guutuu daabboofi muuzii qofaa kennuuf turan.
Bishaan kan argatees guyyoota muraasaaf qofa ture. 
Sababii kanaatiin dhiigniisaa baay'ee gadi bu’ee ture.
Haala akkasiitiin dadhabuulleen battalumatti qaama dhimmisaa ilaallatuutti gabaasa gochuuf hin nuffinee ture.
Erga ukkaamsamee fudhatameen booda wanti baay'een dhagahameera. Kaan ukkaamfameeti yoo jedhan kan biraa ammoo laga keessa fa’i barbaadanii turan.
Wayita inni buufata poolisii qaqqabuuttis namoonni baay'een sababii isaatiin hidhamaniiru.
Ukkaamfamee jira yoo ta’e jedhamuun namoota isa waliin walitti dhufeenya qabaniitu to'atamee ture.
Kanneen isa ugguranii turan garuu yeroo isa gadi lakkisan odeeffannoo akka hin kennineef akeekkachiisanii ture.
Irra deebiin yoo isa argatan akka ajjeesan itti himaniiru. 
“Ana qofaa akeekkachiisan. 
Kan dubbataniis waa’ee maallaqaa qofaadha. 
Eessayyuu taatu ni dhufna naan jedhaniiru,‘‘ jedha.
Sababii kanaatiin guyyaa itti gadhiifamee kaasee of eeggannoodhaan socho’a.
Ammattis osoo kanaafi sana hin jennee magaalicha gadhiisee baheera.
Magaalaa sanarra namoonni isa beekan yoo bilbilaniifis bilbilasaanii hin kaasuuf. 
Bilbila hin beekne hin kaasu. Dhiibbaan qor-qalbii olaanaan irra gahu hime.
Jiraataa Shawaa Lixaa kan ta’an Obbo Caalii Waaqiwayyaa abbaa ijoollee 10ti. 
Obboo Caaliinis bakka jireenyaa isaanii irraa baqachuun magaalaa xiqqoo keessatti argaman irraa BBC'tti dubbatan.
Mudannoo kunis kan isaan mudate galgala keessa. 
Nagaan na bulchi jedhanii bakka gara ciisichaa deemaniitti hidhattoonni mana isaanii dhaqan.
Isaaniis ulee argataniin ofiifi maatii isaanii ittisuuf yaalan.
Haata’u malee, “jarreen“ meeshaa waraanaa hidhatanii waan turaniif ofirraa ittisuu hin dandeenye.
“Isaaniis miseensota waraana Bilisummaa Oromooti naan jedhan.
Shurruubbee qabu. Shiftoota naannichaatiin adda.
''Isaan keessaa tokko qofti shugguxii kan qabate yoo ta’u, jahan isaanii kilaashinkoov hidhataniiru.
Sababii kanaatiinan akka (waraana bilisummaa oromoo) ta’usaanii bare,‘‘ jechuun BBCtti himan.
Itti aansee maallaqa fidi jechuun gaafatan.
“Birrii kuma 100 fidi naan jedhan. Maallaqa hanga kanaa hin qabu jedheen.
''Yoo kaffaluu baatte mataakee sirraa facaafna naan jedhan‘‘ jechuun haala ture yaadatu.
Hidhattoonni kunneenis Obbo Caaliidhaan miliishaa turte. 
Dargaggoota naannichaa darartee jirta jechuun himannaa irratti dhiyeessanis 
“Ani garuu kana hin raawwanne jechuunan itti hime‘‘ jedhu.
Maatii baay'ee akka qabaniifi nama maatii isaanii deeggaru akka hin qabne irra deddeebiin itti himuun kadhatan.
Haata’u malee, jarreen kunneenis namoota gara biraa 10 waliin isaan fudhanii naannichaa badan.
Hidhattoonni kunneen maallaqa gaafatan yoo hin kanfalamneef akka ajjeesan irra deddeebiin doorsiisuu eegalan. Ergaan maatii isaanii qaqqabnaan maatiin maallaqa walitti qabuu eegale.
Haatii warraa Obbo Caalii dhukkubsattuu yoo taatu, abbaa warraa ishee oolchuuf jecha ollaafi fira irraa maallaqa walitti qabuu eegalte. Birrii kumni 100 jedhame sun garuu hin guutamiin hafe.
Jalqabarratti kuma 75 walitti qabu dandeessuulleen, hidhattoonni maallaqni gaafatan guutamuuf malee hin fudhannu waan jedhaniif, lafa isaanii walakkaa kireessuu kaan ammoo gurguruuf dirqaman.
Maallqni gaafatame gutamnaaniif Obbo Caaliinis gadhiifamanii gara manasaaniitti deebii’an.

“Namoonni kunneenis ati Oromoodha ykn Amaara hin jedhan, hunduma ukkaamsu‘‘ jedhan Obbo Caaliin. Hangi maallaqa gaafatanii garaa gara haa ta’u malee jiraattoota naannichaa ukkamsuun akka kanfalchiisan dubbatu.
Obbo Caaliin gara qe’eesaaniitti deebi’anilleen rakkinicha kan sanaan dhaabbatu hin taane.
Hidhattoonni erga maallaqicha fudhatanii booda, naannichaa namoota 11 qabuun akka ajjeesan himuun, “Anis lubbuukoof waanan sodaadheef maatiikoo qabadhee gara magaalaatti baqadhe,‘‘ jedhan.
Sababii mudannoo isaan irra qaqqabeetiin qotiyyoo fi lafa qotisaa isaanii walakkaa gurguruun, walakkaa isaa ammoo kireessuuf dirqamuun akkasumas dhumarrattis mana isaanii keessaa akka baqatan dirqamuu himu.
Hidhattoonni itti bilbiluun akka isaan ajjeesan waan itti dhaadataniif ammalleen nageenyi akka itti dhagahamaa hin jirre dubbatu.
Dhiheenya kana ammoo mana isaanii cufanii bahan gubachuu BBC'tti himan.
‘‘Ammattis ijoolleen waan uffatan dhabanii beelaan rakkoo cimaarratti argamu,'' kan jedhan Obbo Caaliin, “maatiinkoo mana namaa keessa qullaa jiraatu’‘ jechuun dubbatan.
Gochaan ukkamsuu yeroodhaa gara yerootti baaddiyaarraa gara magaalaatti hundeesaa babal’ifataa dhufe kuni bakkee hundattuu madda yaaddoo ummataa ta’eera.
Mootummaan federaalaafi bulchiinsootni naannoolee taateen kun keessatti mudataa jirus hanga ammaa dhimma kanarratti yoo dubbatan baay'ee hin dhagahamu.
Kanaafu maatiin firrii jalaa ukkaamfamu filmaanni qaban haala danda’aniiifi liqaa seenuudhaan maallaqa ukkaamsitooti gaafatan kanfaluun gadi dhiisisuutti jiru.
BBCn taateewwan kanneen ilaalchisuun Komishinii Poolisii Federaalaatti Daareektara Komunikeeshinii kan ta’an Obbo Jaayilaan Abdii gaafatee ture.
Obbo Jeeyilaanis dhimmi kun of eeggannoo akka barbaachisu ibsuudhaan, “fakkeenyaa WBO Shaneen yeroo darbe gochaa kana raawwateera.
''Konkolaachiftoota ukkaamsee ture. Rakkoolee haala adda addaatiin raawwatamu malan ni jiraatu,‘‘ jedhan.
Waa’ee konkolaachiftoota ukkaamfamanii ilaalchisuun BBC'n abbaa konkolaachisaa tokkoo dubbisuun isaa ni yaadatama.
Itti dabalunis “Shiftoonni kunneenis kan raayyaa ykn poolisii waliin kallattiin walitti dhukaasan miti.
''Kan dhokachuun ummatarratti rakkoo uumaniidha. Kana ittisuu kan dandeenyu ummata waliin ta’udhaan. Poolisiin qofaasa hunda hin danda’u,‘‘ jedhan.

Haata’u malee, gochaan namoota ukkaamsuu kun baay'ateera jedhu ilaalchisee odeeffannoo akka hin qabne dubbatan.
“Odeeffannoowwan yeroo yerootti poolisii dhaqqaban jiru. 
Kan bara darbeerra dabalee ykn hin daballe kan jedhu yoo ilaalluutti, akka dabalee wanti hubanne hin jiru.
''Namni tilmaamaan yakki dabaleera jechu danda’a.
Haala biyyattii walii galaatiin yoo ilaalamu garuu yakkii hirataa dhufaa jira.
Sadarkaa biyyaatti haala fooyya’aatu umamaa jira,‘‘ jedhan.
Kanaafuu taateewwan ukkaamfamuu yeroo gara yerootti dhagahaa jirruufi kanfaltiin maallaqaa kun bal’inaan naannolee kam fa’i keessatti mudataa jira? jechuun gaaffii dhiyaassineef.
“Naannoo kana keessatti dabaleera ykn achitti hir’ateera kan jedhu hin qoratamne.
''Waliigalatti garuu yaada gochaan ukkaamsuu dabaleera kan jedhu hin qabu.
''Xinxalli odeeffannoo nu qaqqabu qabaata. Sadarkaa sanarra gahuudhaaf ganaa gabaasni qophaa’aa jira,‘‘ jedhan.
“Haata’u malee daandii Wallaggaa kan Shaneen keessa socha’utti yaaddoo jiru ummanni ni beeka.
''Kanaafu namoonni yoo socha’an callisanii deemuun dura qaamolee nageenyaa irraa odeeffannoo argachu qabaatu.
''Keessattuu naannolee Shaneen keessa socha’aniitti callisanii socha’uun balaadhaaf isaan saaxilu danda’a,‘‘ jechuun BBCtti himan.
Hidhattoonni WBO kan mootummaan Shanee jedhu badi kana keessa qooda fudhachuun hawaasaan himatamu.
Gareen kuni garuu 'kanneen kana raawwatan miseensa kiyya miti' jechuun irra deddeebiin ni waakkata.
Mootummaan dirqama nageenya lammiilee tiksuu akka qabu heerri Itoophiyaa lafa kaa'a. Haa ta'u malee, poolisiin irratti komiiwwan ni ka'u.
Obbo Jeyilaan “Taateewwan lamaafi sadii eeruudhaan waliigalatti nageenyi hin jiru jechuun hin danda’amu.
''Poolisiin halkanii guyyaa socho’a. Biyya nagaadha jedhamu kamuu keessattis yakki ni raawwatama,‘‘ jechuun, rakkoon mudataa jiru kan to’annoon ala bahe akka hin taane dubbatan.
“Biyyoota guddatan jedhaman keessatti yakkawwan gosa meeqatuu raawwatama. Garuu nagaadha jedhama,‘‘ jechuun deebii kennan.

Biyya tokko keessatti yeroo heddu giiftii duree ta'uun kan muudamtu haadha warraa gaggeessaa biyyattii akka ta'e baramaadha.
Paakistaanitti garuuu kan ta'e waan kanarraa addaati. Namoota heddus ajab kan jechisiisedha.
Pirezidaantin Paakistaan Asiif Alii Zardaarii intalasaanii Aseefaa Buutoo Zardaarii jedhamtu giiftii duree biyyattii gochuun muudan.
Paakistaanitti intalli gaggeessaa biyyaa giiftii duree ta'uun isa jalqabaatis jedhame.
Haadha warraa Pirezidaant Asiif Alii Zardaarii, kan amma lubbuun hin jirre, Benaazir Buutoo marsaa lama ministeera muummee Paakistan ta'uun tajaajilaniiru. Garuu bara 2007tti ajjeefaman.
Paakisataanitti dubartii jalqabaa ministeera muummee ta'uun filatamaniidha.
Beenaazir Buutoo yeroo ajjeefaman, intallisaanii amma giiftii duree taate, shamarree ganna14 turte. Amma ganna 31 guuttetti.
Yeroo ammaa Pirezidaantii Paakistaan ta'uun tajaajilaa kan jiran Asiif Alii Zardaarii yeroo jalqabaaf bara 2008 pirezidaantii ta'an. Yeroo sana Giiftii Duree ta'ee namni muudamu hin turre.
Asiif Alii Zardaarin pirezindaantii Paakistaan 14ffaa ta'uun Bitootessa 10, 2024 waadaa seenan.
Yeroo waadaa seenan kana intallisaanii Aseefan Giiftii Duree Paakistaan akka taatu ifa godhame.
Ergasii intalli pirezidaantii akkamitti Giiftii Duree ta'uu dandeessi? kan jedhu gaaffin heddu ka'aa jira.
Akkaataa heera Paakistaanitti tajaajila pirezidaantin biyyattii argatu ijoolles ta'ee maatin argachuu ni danda'u.
Tajaajilawwan akka manaa, xayyaara mootummaan fa'aan imaluu ni argatu.
Gaggeessan biyyaa intala ofii Giiftii Duree godhee muudun kun Paakistaanitti kan jalqabaa haa ta'u malee biyyoota biraa keessattis mudatee beeka
Pirezidaantii duraanii Ameerikaa kan turan Andiriwu Jaakson haadha warraa waan hin qabneef intallisaanii Emiliin Giiftii Duree akka taatuf gaafatanii ture.
Taphoota nuusa xumuraa Waancaa Chaampiyeens Liigii Awurooppaan Arsenaal Baayar Muunik waliin, Maanchistar Siitiin ammas Riyaal Maadiriid waliin ramadame.
Ramaddiin kuni guyyaa har'aa waajjira muummee Uefa Niyon, Siwizerlanditti argamutti gaggeeffameen ifoome.
Haaluma kanaan Arsenaal v Baayer Muniik waliin, Atileetikoo Maadiriid v Buriisiyaa Dortimund, Maanchester Siitiin v Riyaal Maadiriid, PSG v Baarseloonaa waliin isaan qaqqabeera.
Shaampiyoons Liigii Awurooppaa baranaatiin Laaligaan Ispeen kilaboota sadii-Riyaal Maadiriid, Baarseloonaafi Atileetikoo Maadiriidiin nuusa-xumuraatiif dabarsuu danda'eera.

Piriimer Liigii Ingiliiz ammoo kilaboota lama-Arsenaaliifi Maanchester Siitii dabarse.
Akkuma kana Bondasliigaa Jarmaniirraa Baayer Muniikiifi Boruusiyaa Dortimund kilaboota saddet nuusa-xumuraaf qaqqaban keessa galaniiru.
Kilaboonni Awurooppaa saddet nuusa xumuraa Shaampiyoons Liigiif darban adda ba’aniiru.
Torban kana keessa taphoota afur Kibxataafi Roobii (Bitootessa 12 fi 13) galgala gaggeeffamaniin Arsenaal, Baarseloonaa, Atileetikoo Maadiriidiifi Boruusiyaa Dortimund morkattootasaanii mo’achuun nuusa xumuraaf darbaniiru.
Boruusiyaa Dortimund oolmaa Jeedan Saanchoo fi Maarkoo Re’us oolaniifiin waggaa sadii booda nuusa xumura Shaampiyoons Liigiif darbuu danda’eera.
Kilabni Jarmanii kun tapha Roobii galgala PSV Eindhoven waliin taphatan irratti daqiiqaa sadaffaarratti ture Saanchoon goolii kan lakkoofsise.
Boodarra daqiiqaa 72 irratti Saanchoo bakka bu’ee kan gale Maarkoo Re’us ammoo daqiiqaa dhumaarratti PSV irratti lakkoofsisuun Boruusiyaa Dortimund 2-1n walumaagalatti dhaqaa-galaan 3-1n mo’achuun darbeera.
Amajji darbe ergisaan gara Dortimunditti kan deebiye Saanchoon, morkii kanarratti taphataa cimaa ta’uun filatameera.
Morkii Shaampiyoons Liigii biraa Roobii galgalaatiin Atiletikoo Maadiriidiifi Inter Miilaan gidduutti kan gaggeeffame ture.
Taphni garee kanneen lamaan galchii waliigalaa 2-2n waan xumurameef rukkutaa penaaliitii adda baasuuf kennammeen Atileetikoo Maadiriid injifatee darbuu danda’eera.
Tapha Kibxata galgala Arsenaaliifi Poortoo gidduutti tureen goolii dhaqaa galaa 1-1n walqixa waan bahaniif rukkuttaa penaaliitii adda baasuuf kennameen Arsenaal gahumsa addaa karra eegaan isaa Daavid Raayyaa agarsiiseen mo’atee darbuu danda’eera.
Arsenaal waggaa 14 booda nuusa xumura Shaampiyoons Liigii Awurooppaaf kan qaqqabe.

Taphoota Shaampiyoons Liigii Awurooppaa torban darbe gaggeeffameen ammoo Maanchester Siitii, Ryaal maadiriid, Baayren Muniikiifi PSGn morkattoota isaanii mo’achuun Shaampiyoons Liigii Awurooppaaf darbaniiru.
Ramaddiin tapha nuusa xumuraa Shaampiyoons Liigii waajira muummee Uefa Niyon, Siwizerlanditti argamutti bor bahuuf ta’a.
Ramaddiin kun yeroo ba’uttis marsartiitiin BBC Sport kallattiin waan dabarsuuf namuu hordofuu ni danda’a.


Guyyaa injifannoo Aduwaa bakka dippilomaatonni biyyoota adda addaa argamanitti Keeniyaa magaalaa Naayiroobiitti har'a kabajame.
Guyyaa injifannoo Aduwaa waggaa 128ffaa bakka dippilomaatotni biyyoota adda addaa argamanitti imbaasii Itoophiyaa Keeniyaa magaalaa Naayiroobii jiru keessatti kabajame.
Keeniyaatti Ambaasadara Itoophiyaa kan tahan Ambaasadar Baacaa Dabalee ''Aduwaan injifannoo ummata gurraacha, Afrikaa fi Afrikaanota biyya alaa jiraataniiti’’ jedhan.
Ayyaanni seena qabeessi kun 1896 guyyaa Itoophiyaannonni koloneeffattoota Xaaliyaanii irratti injifannoo argatan yaadachuun kabajama.
Akka biyyaatti ammoo guyyaan Aduwaa kun Bitooteessa 2, 2024 qophiilee adda addaatiin yaadatamee ooluunsaa ni yaadatama.
Aduwaan mallattoo birmadummaa adunyaa irratti mul’atedha jedhan Ambaasadr Baacaan.
''Yoo waliin dhaabbannee galma tokkoof hojjenne danqaa nuyi hin dabarre hin jiru jedhan.
Yaadannoon muuziyeemii Aduwaa gidduugala Finfinneetti ijaarame bakkatti lammiileen Itoophiyaa kutaalee adda addaa irraa walitti qabamuun gara Aduwaatti duulan agarsiisuuf ijaarme jedhan Amb Baacaan.
Afrikaanotni carraa Finfinnee daawachuu qabdan muuziyeemii kana akka daawatan isin afeera jedhan.
Inifannoo Aduwaa kana hiyyummaa injifachuuf hojiirra oolchuu qabna jechuun dubbatan Ambaasadar Baacaan.
Hudhaa fi danqaa hiyyummaan jalaa miliquu kan dandeenyu yoo waliin taanee hojjenne qofaadhas jedhan Ambaasadarichi.
''Guyyaa hiyyummaa injifannu injifannoo Aduwaa lamaffaa nuuf taha.’’
Kabaja ayyaana kanaa irratti Ministirri Dhimma Alaa Itoophiyaa Ambaasadar Taayyee Astiqasillaasee argamaniiru.
Ambaasaadar Taayyeen dhiyeenya ministera Dhimma Alaa Itoophiyaa tahuun kan muudaman yoo tahu, Aduwaan biyyoonni Afrikaa biroos akka koloneeffattoota injifatan sababa guddaa taheera jedhan.
Aduwaan ka’umsa Paan Afrikaati kan jedhan Ambasadar Taayyeen, ''Aduwaan kabaja mirga dhala namaaf, qabsoo diddaa gaggeeffamedha.
Injifannoon kun uummata Afrikaaf qofa osoo hin taane uummata adunyaarraa birmadummaa jalatti kan walitti fidedha. Garuu inifannoon kun aarsaa guddaan kan argamedha,’’ jedhan.


Guyyaan Aduwaa kun kabaja Guyyaa Dubartoota Adunyaa buleeti kan Keeniyaa- Naayiroobiitti kabajame.
Kana waliin walqabatee waraana Itoophiyaanotaa fi Xaaliyaanota meeshaa waraanaa jabaa hidhatan irratti shoorri dubartoonni bahan olaanaa tahuu himan, ambaasaadarichi.
Aduwaan gootota dhiiraa Itoophiyaa fi Xaaliyaanota gidduutti kan tahe qofa osoo hin taane dubartoota gootummaan bahanii fi koloneeffattoota gidduuttis kan gaggeeffamedhas jedhan.
Hawwaasni Jamaayikaa sirna kabaja ayyaana Adwuaa kana irratti argamuun lammiilee Itoophiyaa Keeniyaa jiraatan waliin guyyicha yaadataniiru.
Dorgommiiwwan bishkileetii Afriikaa keessatti beekkamoo ta’an keessaa tokko kan ta’e Tuur Da Ruwaandaan dhiheenya kana xumurameera.
Dorgommii kanarratti kilaboonni akka Israa’el Piriimiiyeer fi UAE kan addunyaa kanarratti jiru jedhaman dabalatee gareewwan biyyaaleessaa hedduun irratti hirmaataniiru.
Gareewwan biyyaaleessaa hirmaatan keessaa tokko garee Bishkileetii Biyyaaleessa Itoophiyaati. Dorgommii magaalaa Ruwaandaa- Kiigaaliifi kutaalee biyyattii garaa garaa keessatti Guraandhala 18-25, 2024 gaggeeffameen kiloomeetira 740 fudhate.
Kilaboonniifi gareewwan biyyaaleessaa dorgomicha irratti hirmaatan hedduunis Ruwaandaatti ilmaluun shaakala gaggeessuu kan eegalan yoo xinnaate torbaniin dura ture.
Gareen Itoophiyaa Kigaalii kan qaqqaban garuu Jimaata galgala Guraandhala 16 ture. Leenjiisaa garee biyyaaleessaa dabalatee, dorgomtoonni garee biyyaaleessa Itoophiyaa bakka bu’uun deeman shan federeshinichi qophii hin qabu jechuun komatu.
Kana malees, rakkoo hidhannoo dhiyeessuufi bishikileetii akka qabu dubbatanilleen, Federeshinichi garuu kanaan walii hin galu. Ofii garee biyyaaleessa Itoophiyaa Ruwaandaatti maaltu mudate? Qabxii attamis argate?
Bara 2023tti shaampiyoonaa biyyaaleessaa Itoophiyaa kan ture Bizaay Tasfuu dabalatee, dorgomtoonni shan garee biyyaaleessa Itoophiyaa bakka bu’uun dorgommicharratti hirmaatan.
Dorgomtoota shaman keessaa Dirree Dawaa irraa kan dhufe Amiir Jaafaar Xaahaa baasii ofiisaatiin torban tokko dursee Kiigaalii dhaquun Waldaa Bishkileetii Addunyaa waliin shaakalaa ture.
Dorgomtoota shanan keessaayis dorgommii guyyoota torba fudhate xumuruu kan danda’e Amiir qofaadha.
Lenjiisaan garee biyyaaleessaa Instiraaktar Yooseef Alamaayyoo ‘‘yeroo dhaqnu qophii omaatuu hin taasifne’’ jedhu.
‘‘Dorgomaan bishkileetii tokko ejjannoo attam irratti argama kan jedhu baruu qabna. Qophii taasisuu qabna. Dorgomaan bishkileetii tokko gara biyya biraa deemuun yoo dorgomu, yoo xinnaate baatiiwwan afuriif qophii taasisuu qaba. 
Nuti garuu osoo qophii oomaa hin taasisiin kan hirmaannu’’ jechuun ejjannoo gareesaanii BBC'tti hima.
Itti dabalunis, ‘‘Amiir qofaatu xumure. Arfan isaanii adda kutanii bahaniiru. Kunis qophii akka hin taasifne kan agarsiisuudha,’’ jedhan.
Waan tibba Shaampiyoonaa Afrikaa Gaanaatti isaan mudatee ture kan yaadatan leenjiisaan kun, dorgommii Ruwaandaatiifis dursanii qophaa’udhaaf carraa akka hin arganne ibsan.
‘‘Dursinee wal arguun yeroo itti wal barru waan hin turreef hojii garee hojjachuu hin dandeenyu. Gaanaas deemnee kan ta’e kanuma ture.’’
Bizaay Tasfuus yaada leenjisaa kanaan waliigala. Rakkoon bishkileetiifi uffata dorgommiif barbaachisuu jiraachuu kan dubbatu Bizaay, bishkileetii qabeenyaa kilabii ta’een dorgome.
‘‘Yeroo ittaanuutti rakkoon kun ni furama jedheen abdadha’’ kan jedhu Bizaay, Tuur Da Ruwaandaa irratti hirmaachuun mataansaa waan guddaa akka ta’e amana.
Leenjiisaa Yooseef dorgomtoonni yaalii isaaniif danda’ame akka raawwatan, garuu rakkoon kan Federeshinii Bishikileetii akka ta’e dubbatu.
‘‘Dorgomtoonni maal gochuu danda’u? Hojiinsaanii yoo filataman dhufuudha. Badii guddaan kan Federeshinichaatti. Waan guddaan biyyaaf yaaduudha. Biyyaaf yoo yaadame dursanii qophaa’uun ni danda’ama. Dursanii filachuun ni danda’ama. Ispoortichaa dhabaa jirra.’’
Keessattuu ‘‘kan naaf galuu hin dandeenye” qopheessitoonni dorgommichaa hanga baasii hotelichaa kan kanfalan ta’etti ‘‘maaliif dursinee tikkeettii bitachuun dhufnee leenjii’uu hin dandeenyeedha’’ jedhu.
‘‘Hoteelli nu qophaa’eera. Nyaanni jira. Tikkeettii xiyyaaraa nuuf bitanii yoo xinnaate torban tokko dura osoo dhufnee qophaa’uu dandeenya ture. Kan dhufne barfanneeti.
Biyyattii hin beeknu,’’ jechuun qophiin dursaa dhabamunsaa qabxii gariichaarratti dhiibbaa akka taasise kaasu.
Dhiheenya kana dorgommii bishkileetii kan dhaabe dorgomaa beekamaan Tsigaabuu Girmaay dabalate, yeroo sadii dorgommii Tuur Da Ruwaandaa kan injifate lammiin Ingiliiz Kiriis Firuum fi lammiin Eritraa Marihaawii Qiduus dorgomicha irratti hirmaatanii ture.
Gareen biyyaaleessaa Ertiraa kilabiidhaan tokkooffaa ta’ee yoo xumuru, Akliiluu Arafa’ayinee dorgomaa bishkileetii dargaggeessa cimaa jedhamuun filatameera.
Tsigaabuu Girmaay fi dorgomaa Diree Dawaa gara biraa Kiiyyaa Roogooraa Waldaa Bishkileetii Addunyaa bakka bu’uun hirmaatan.
Tsigaabuu dabalatee, leenjiisaa Yooseef fi dorgomtoonni Itoophiyaa federeshinichi bishkileetiifi hidhannoo mataasaan hin qabu, kun ammoo miidhaadha jedhu.

Leenjiisaa Yooseef akka jedhanitti, gareen biyyaaleessaa osoo dhaabbilee deeggaran qabaatee rakkoo bishkileetiifi hidhannoo furuun ni danda’ama ture.
‘‘Yeroo hunda yoo dorgommii bishkileetiif deemnu sababiin nuuf dhiyaatu bajanni hin jiru kan jedhudha. Gaaffii kanaaf deebiin dhibunsaa bitaa natti gala’’ jedhu.
“Shaampiyoonaawwan biyyootaa uffata isaanitiin beekamu. Fakkeenyaaf, shaampiyoonaan Ertiraa uffata isaaniitiin adda baasuu dandeessa.
Kan keenya Bizaay Tasfuu malayaa hin qabu ture’’ kan jedhan leenjiisaa Yooseef, hirmaachusaaniitu kan baran guyyoota muraasaan dura ta’uu himu.
BBCn bakka dorgommichaatti akka taajjabetti, gareewwan biyyaaleessaafi kilaboonni baayyeen bishkileetoota dorgommii gosa tokkoo fi lamaaf ta’an qabatanii Ruwaandaa seenan.
‘‘Nuti bishkileetii dulloomaa sharaa jedhamutti fayyadamna. Osoo bishkileetii diiski jedhamu ta’ee, wayita irraan gadee bu’amu hin ulfaatu ture.
Gargaarsa Waaqaatiin miidhaan tokkoo osoo ijoollee keenyarra hin qaqqabiin xumuran malee, bishkileetii sharaan balaadha. Diiskii eessaa fiduree’’ jedhe leenjiisaan kun.
Gareen biyyaaleessaa ispoonsara dhabuun baayyee yaaddeessaadha. Dhaabbileen gargaarsa taasisan jiru garuu irratti hin hojjatamne malee jedhu.

‘‘Ispoonsarri nu barbaachisa. Eenyuun gadi? Biyya guddaadha. Itti fufiinsaan qaana’uu hin qabnu. Amma kan dhufne bara darbe waamamne waan hafneefi yoo deebiine hafne lammaffaa waan nuu hin affeerreefiidha. Kanaaf malee, hirmaachuu hin barbaadnu turre.’’
Kana malees, BBC wanti taajjabe kan biraa dorgomtoonni garee biyyaaleessaa Itoophiyaa akka dorgomtoota warra biraa nyaanni humna kennu gahaan akka hin dhiyaanneefidha.
Dorgommii bishkileetiin bakki ‘Fiidiing Zoon’ jedhamuufi dorgomtoonni wayita dorgommiirra jiranitti nyaataa fi dhugaatii humna kennu kan itti fudhataniidha.
‘‘Nuti kan qabannee chakoleetiifi muuzii ture. Garuu dorgomtootaaf Jeel, Baar… fi wantoota barbaachisan kan biraa jira. Osoo dorgommiirra jirruu gareewwan kaan nu gargaaraniiru.
UCI fi UAEn nyaata humna kennan nuuf kennaa turan,’’ jedhan.
Tsigaabuu Girmaay ispoortiin bishkiliitii kan maallaqa gaafatu ta’uu kaasuun, garuu ammoo federeshiniin bishkileetii Itoophiyaa ‘‘humna hin qabu’’ jedha.
‘‘Bishkileetiin akka fiigichaa miti. Maallaqa gaafata. Meeshaalee akka kophee, bishkiliitii fa’i bitachuuf dolaarri ni barbaachisa. Federeshinichi kana hin danda’u. Rakkoon kun yeroo kiyyas ture, ammas jira.’’

Tsigaabuun akka jedhutti, rakkoon federeshinichaa guddaan, ‘‘namni muudamu osoo hin turre gadhiisee deemuudha.’’
Namni tokko gara federeshinichaatti makamuun waggaa sadii, afur hojjatee gadhiisee deema. Erga zeeroo irraa ka’uun waa’ee ispoortichaa barateen booda gara biraa deema. Achiin haaraatu dhufa. Boodas haaluma walfakkaataatu ta’aa jira’’ jedha Tsigaabuun.
Haalli kun yoo fooyya’uu baatee akksumaan itti fufe ,dorgomtoota bishkileetii booddeetti deebiisuun ispoortii bishkileetii biyyattii akka hin miine yaaddoo qabu kaasa.
‘‘Dargaggoonni bishkiiliitiin dorgoman kun akka isaan hin dhaabneen gorsaan. Yoo rakkinicharratti xiyyeeffatame booddeetti deebiisa.
Rakkoon bara koo ture ammas jira. Garuu ijoollee bahaa jiru. Federeshinichi gaarii waan ta’ef ykn haalli qabatamaan lafa jiru mijataa ta’e miti.
Yaalii mataasaanitiin. Dorgaggoonni amma dhufanis kanuma gochu qabu.’’
Itti gaafatamaan waajira Federeshinii Obbo Fitsuum Walda’aab hir’ina bajataafi ispoonsariitiin waliigalan illeen, dhimmi Ruwaandaa irra tureef federeshinichi itti gaafatamaa miti jedhu.
Dorgommiin Ruwaandaaa tikkeetiin alatti baasiin guutuun kan kanfalame qopheessitootaan ta’uu dubbatu.
Obbo Fitsum Feereshiniin Bishkileetii Itoophiyaa bishkileetii tokkolleen akka hin qabne amanuun, dorgomtoonni yeroo dorgommiif deemanitti kan mataasaanii ykn kan kilabii qabatanii akka deeman dubbatan.
‘‘Gatii bishkileetii duraanuu kuma 200 ol ture. Amma ammoo dabaleera,’’ jechuun, dorgomtoonni bishkileetii mataasaanii qabatanii deemuunsaanii ‘‘kan addunyaa kamiittuu ta’aa jiruudha’’ jedhan.
Haata’u malee, Federeshinichi mootummaa waliin ta’uudhaan bishkileetoonni gibira irraa bilisaan gara biyyaa akka seenaniifi kilabootaaf akka dhiyaatan gochuuf ‘‘hojjataa jirra’’ jedhan.
Itti dabalunis, isponsarii argachuuf yaalii taasisaa jiraachuu, garuu ‘‘sababii haala amma Itoophiyaa keessa jiruutiin dorgommii bishkileetii taasisuu hin dadneenye’’ jechuun rakkoo federeshinichi qabu kan dubbatan.
Leenjiisaa Yooseef bara itti aanutti gareen Biyyaaleessa Itoophiyaa Tuur Da Ruwaandaa irratti yoo hirmaatu wanti hedduun jijjiramee arguu fedhu.

‘‘Carraan osoo nuuf kennamee qabxii ni fidna ture.
Osoo hojjennee bu’aa qabeessa ni taana. 
Yeroo tokkollee baatii sadii ykn afuriif leenjii raawwannee hirmaannee hin beeknu.
Leenjiisaa garee biyyaaleessaa yeroon itti ta’ee kaasee, jijjiramni oomtuu hin jiru.

“Kanaan booda wagga tokko qabna. Salphaa miti. Hojjechuu qabna,’’ jechuun dorgommii bara dhufaatiif qophii barbaachisaa gochuun barbaachisaa ta’uufi yoo qophaa’an ammoo qabxii akka fiduu danda’an abdatu.
Hojjettoonni Warshaa Sukkaaraa Wanjii shan torban lamaaf hidhattootaan ugguramanii turan ajjeefamanii argamuu qondaalli warshichaa tokko BBC’tti himan.
Hogganaan maqaan isaanii akka hin dhahamne gaafatan tokko reeffi hojjettoota dhaabbatichaa guyyaa har’aa argamuu himan.
Reeffi isaanii lafa qonnaa warshicharraa xiqqoo fagaatee argamuu dubbatan.
Waa’ee namoota butamanii ajjeefamuun ibsame kanaa BBC’n aangawoota mootummaafi maatii namoota ajjeefamanirraa odeeffannoo dabalataa argachuuf yaalutti jira.
Kanneen ajjeefaman keessaa sadan isaanii achuma naannawa Wanjii yoo ta’an owwaalchi isaaniis guyyaa har’aa raawwatamuu ibsameera.
Lamman hafan keessaa tokko Adaamaatii kan dhaqe yoo ta’u har’a owwaalchi akka raawwatu ibsame.
kan biraammoo Daseedhaa dhufuufi reeffi gara maatiitti ergamuu gabaafame.
Hojjettoota shan ajjeefaman keessaa afran isaanii waggoota dheeraaf oppireetara tiraaktaraa ta’uun kan tajaajilaniifi umriin isaanii guddaa ta’uu hogganaan kuni himaniiru.
Inni tokko garuu dargaggeessaafi hojjetaa elektirikii (formaan) dha. Dhihoo qacaramuufi waggaa tokkoof warshicha tajaajile.
Akka hogganaa kanaatti, hojettoonni kuni torban lama dura hojii dabaree halkaniirra turan. Ganama isaammoo bakkee warshichaa Godina Arsii Bahaatii hidhattootaan butaman.
Hogganaan kuni hidhattooti kun maallaqa gaafachuu isaanii yookiin dhimmoonni biraa gaafatan yoo jiraate gaafatamanii akka hin beekne himan.
Haa ta’u malee, hidhattooti warshicha homaa akka hin gaafanne ibsanii yeroodhuma butaman qaama mootummaatti beeksisuu ibsaniiru.
Poolisiinis namoota butaman kana gadhiisisuuf hordofaa akka ture ibsan. Ta’us, guyyaa har’aa ganama sa’aatii lamatti reeffi isaanii argamuu dubbatan.
Ajjeechaan yoom akka raawwate baramuu baatus tarii kaleessa galgala ajjeefamuu akka hin oolle himan.
Hojjettoonni biroo hojjeettoonni butaman ajjeefamuu isaanii dhagahanii gara bakkichaa yoo deeman reeffa argachuu dubbatan.

"Warshaa Sukkaaraa Wanjiitti nama butuun kana dura qunnamee hin beeku," jedhu hoogganaan warshichaa BBC’n dubbise kuni.
Warshaan Sukkaaraa Wanjii magaalaa Adaamaatti dhiyoofi, Finfinneerraa 100km qofa fagaatee argama.
ALI Bara 1946 dhaabbata Nezeerlaandis fi mootummaa Itoophiyaan kan hundeeffame warshaan kun, Itoophiyaa keessa warshaa sukkaaraa isa jalqabaati.
Yeroo mootummaan Dargii aangootti bahe abbummaan warshichaa guutummaan guututti harka mootummaa Itoophiyaa seene.
Warshaan Sukkaaraa Wanjii warshaalee sukkaaraa shan ofin akka of bulchan taasifaman keessaa tokkodha.
Bakkeewwan Naannoo Oromiyaa adda addaatti namoota butanii qarshii gaafachuun darbees ajjeefamanii argamuun hawaasa keessatti dhimmoota yaaddoo uuman keessaa tokko ta'eera.
Namni siyaasaa Obbo Taayyee Danda’aa, kaaniif goota, kaaniif ammoo rincicaadha jechuun isaan qeequ. Qeeqxonni paartii isaanii keessa jiranimmoo ''gowwaa siyaasni hin galiiniif'' jedhuun.
Kunis ta’u miidiyaa hawaasummaa gara caalu dirree sagalee mormituu ta’eerratti aangawoota siyaasaa ija jabaatanii kataban keessaa adda dureedha.
Waan amanan ifatti dubbatu, afoolaan ergaa dabarfatu. Akka isaan jedhanitti duulli, himannaa, komiin, arrabsoofi doorsisoon 'girrisaa' isaan hin dhiphisu.
Bara mormii ummataa rogeessa siyaasaa turan. Boodarra aangootti dhufanii qondaala paartii biyya bulchuufi aangawaa olaanaa mootummaa ta’uun tajaajilan.
Duris, aangoo qabatanis waan itti fakkaate, waan itti amanan dubbachuu garuu hin dhiifne.
Boodarra dhimma nagaa irra deddeebiin kaasuu isaaniin dura yeroo waraana kaaba Itoophiyaa waraana deeggaraa turan. Waraana Bilisummaa Oromoo (WBO) kan mootummaan ‘Shanee’ jedhurrattis himannaa jabaa katabaa bahan.
Morkattoota isaanii qofa osoo hin taane aangawoota olaanoo Naannoo Oromiyaa kaayyoorraa goran jedhan qeeqanis katabaniiru. Ittis qoratamaniiru.
Barataan Seeraa duraanii Yunivarsiitii Finfinnee kun, mootummaa keessas ta’anii bulchaa Itoophiyaa leellisaa bahan jecha jabaan qeeqan.
Waan kana dura biyya keessatti ta’ee hin beekne dalagan jedhu kanneen siyaasa biyyattii xiinxalan.
Obbo Taayyeen mootummaa garagaraa keessattis shororkeessummaafi mootummaa kuffisuuf yaaluun deddeebiin himatamanii murtiin irratti darbeera.
Isaan garuu himannaa kanneen ni mormu.

Ammas waggoota 20 keessa umurii isaanii keessaa 1/4ffaa bakkee itti dabarsan seenaniiru - mana hidhaa.
Dhuguma Obbo Taayyee Danda’aan nama falmisiisaadha. Kana keessatti wanti adda isaan godhu garuu waan tokkotu jira.
Kanneen itti dhiheenyaan isaan beekan akka jedhanitti, waan yaadan galmaan gahuuf ‘boollayyuu ni seenu’.
Obbo Taayyeen garuu eenyu? Seenaan dudduubee isaanii maal hima? Ijoollummaatti nama akkamiiti? Maatiin isaanii waa’ee guddina isaanii maal jedhu?
Maddeen garaa garaa irraa kan iyyaafannee akkasiin qixeessineerraa, dhayaadhaa!
Obbo Taayyeen Godina Shawaa Kaabaa Aanaa Kuyyuutti ALI Bara 1970 dhalatan.
“Taayyeen yeroo ijoollummaatti nama rakkoo keessatti guddatteedha,’’ jedhu obboleessi isaanii maqaan isaanii akka hin dhahamne gaafatan.
“Nama gargaaruu gubbaatti nama duubatti hin deebine tahuusaa beekna, keessumaa waan rakkoo namoota irra gahuf maaliif jedhee maatii keessattillee falmaa ture.’’
Obboleessi isaanii kun Obbo Taayyee yoo ibsan, ''nama dhugaaf bakka guddaa qabu,’’ jechuun waan barbaadan galmaan gahuuf nama dhamahan akka ta’an himu.
Obbo Taayyeen waa’ee isaanii kana dura BBC’tti yoo himan, ''Warri kiyya beeki, baay’ee rakkinaan na barsiisan,'' jedhan.
Obboleessi isaaniis kana mirkaneessu. ''Waliigala nama rakkoo keessatti guddate Taayyeen, ilma qote-bulaa [qonnaan-bulaa] waan taheef.’’
Taayyeen akka barattoota bara isaanii jiran baay’eetti siyaasa keessa qooda kan fudhachuu eegalan barataa barnoota sadarkaa 2ffaa yeroo turanittidha.
Bulchiinsa ADWUI kan TPLF keessatti olaantummaa qabu keessatti ummanni Oromoo hacuuccaa siyaasaafi dinagdee himataa ture.
''Rakkoo ummata Oromoo irra gahaa ture mana keessa dubbachuu ijoollee waliin hirmaachuu kan eegalan yeroo sana,’’ ture jedhu obboleessi isaanii.
Barumsa isaaniinis cimaa turan. Yeroo ammaa US kan jiraatan Obbo Xibabuu Simee Obbo Taayyee waliin Mana-Barumsaa Sadarkaa Lammaffaa Gabra Gurraachaatti baratan.
''Taayyeen barataa cimaadha. Sirriitti beekama. Walumaanillee compete gochaa [wal dorgomaa] turre.’’
Barri sun bara barattoonni bulchiinsa ADWUI irratti dhoksaan sochii siyaasaa gaggeessaa turanidha.

''Nama waan itti amane tokko ifatti dubbatuudha. Kallattumaan sitti dubbata waan sirratti hubate. Siyaasa keessattis kanuma calaqqisiise,” jedhu Obbo Xibabuun.
Obbo Xibabuun gara Yunivarsiitii Baahirdaar, Obbo Taayyeen immoo gara Yunivarsiitii Finfinnee osoo hin deemiin dura sochii siyaasaa waliin godhaa turuu himu.
''Qabsoo goonu sana keessatti Taayyeen baay’ee strict [qajeelloon hoogganamuu] ture. Qabsoon amma goonu kuni qabsoo gara hidhannoollee deemuu danda’a.
''Kanaafuu nyaata nyaannu kana xiqqeessinee nyaachuu qabna jedhee leenjii nuuf kennaa ture.’’
Obbo Xibabuun Obbo Taayyee waliin yeroo gabaabaafis ta’u mana kiraa tokko keessa waliin jiraataniiru.
''Naamusaan deemuu barbaada qabsoo keessatti. Kan biraammoo Taayyeen baay’ee qindaa’aadha. Diary [barruu oolmaa guyyuu itti galmeessan] qaba. Guyyaa guyyaadhaan waan dalage ni barreessa.
''Af-gaaffii yeroo darbe BBC irratti gaafattan yoo ilaalte akkitti qindaa’ee sitti haasa’u ‘guyyaa akkanaa walgahii namni hammi suni irratti hirmaate’ jedhee haasa’u ‘diary’ waan barreeffatuuf.
''Baay’een ajaa’ibsiifadha tureeyyuu. Afaan Ingiliffaan ittan foyyeessa jedhee Afaan Ingiliffaan barreessa,’’ ture jedhu yeroo barataa sadarkaa lammaffaa ture san.
Obboleessi isaanii akka jedhanitti, Obbo Taayyeen bara dargaggummaa isaaniitti kitaabota seenaa dubbisaa turan, miidiyaalees itti dhiheenyaan caqasa turan.
''Raadiyoo ishee xiiqqoo yeroo barnootaan ala kiisa isaatii nama dhabu miti,’’ jedhu.
''Keessumaa barnoota isaa sadarakaa lammaffaa gaafa seenu akka malee hordofuun, rakkoo ummata Oromoorra gahaa ture mana keessa dubbachuu ijoollee waliin hiramaachuu kan eegalan.’’
Obbo Taayyeen qormaata kutaa 12ffaa qabxii isa olaanaa afur keessaa 3.8 galmeessuu obboleessi isaa ni himu.
ALI Bara 1994 keessas Yunivarsiitii Finfinnee Muummee Seeraa seenan. Namoota waliin Seera baratan keessaa Nageessaa Oddoo Duubeen tokko. Waggaa 20 oliif isaan beeku.
Taayyeen barataa cimaa, barattoonni barruu isaa fuudhanii koppii tolchuun qo’atanidha jechuun ibsu.
‘‘Akkuma yunivarsitii galleen barattoota Fireeshii Yunivarsitii galan kana walitti qabee qo’achiisuu, akka barumsarraa hin ari’amne baruumsaan cimsuu, gorsuurratti yeroosaa dabarsa.
‘‘Ijoollee baay’ee qo’achiisa ture,'' kan jedhummoo hiriyyaa isaa biroo Gaazexeessaa Birraa [maqaan duraanii Dassaalany] Laggasaadha.
Kana birattimmoo gaaffiiwwan kanneen akka Gumiin Aadaafi Afaan Oromoo (GAAO) akka Yunivarsitii Finfinneetti banamu barattoota kaan waliin socho’aa ture.

‘‘Taayyeen idduma dhaqe hundatti mucaa dura hiriirudha,’’ jechuun ibsa.
Sochii siyaasaafi mirgaa taasisu keessatti yeroo adda addaatti hidhaa gaggabaabaa garagaraaf saaxilamuu dubbatu.
Aadde Sintaayyoo Alamaayyoo haadha warraa Obbo Taayyeeti. Nama siyaasaa GAAO’tti walbaraniif ijoollee lama dahaniiru. Yeroos isaan walaloofi hog-barruu adda addaa dhiheessu turan.
Dursanii kan qo’atan Obbo Taayyeen barsiisota falmuunis beekamu. ''Daree keessa yoggaa yaada wayii mormee yeroo baay’ee barsiisaallee taatu ni mo’ata.
''Baay’ee dubbisa. Baay’ee ‘critical’ waan dhiheessuuf maqaan tokko Vito Taayyee jettiin barattooti,’’ jedhu Obbo Nageessaan. Viitoon sagalee sagaleen mo’achuu ykn olaantummaa qabaachuu jechuudha.
Keessumaa ALI bara 1996 Bulchiinsi Mootummaa Naannoo Oromiyaa teessoo isaa Finfinneerraa Adaamaatti jijjiiramuu hojiirra ooluu eegaluun mormii kaase.
Yeroo kana barattoonni Yunivarsiitii Finfinnee ALI Muddee 26, 1996 Addabaabayii Masqalaatti hirira bahan. Mormiin guyyootaaf yunivarsitii keessas babal’ate, hookkarris uumame.
Sababa kanaan barattoonni Oromoo 300 ol barumsarraa ari’aman. Kanneen keessaa Obbo Taayyee Danda’aa tokkodha.
Barattoota sochii kanaan qabamanii hidhaman keessaa yeroos barataa waggaa jalqabaa kan ta’e Ajajaan WBO ammaa Kumsaa Dirribaa [Marroo] ni argama.
Bariisaan gaazexaa Afaan Oromoo kan jalqabaa yoo ta'u guddina Afaan Oromootiif gumaacha guddaa godhe. Gaazexaan kana seenaa ogbarruu Oromoo keessatti kan adda isa godhu bvarreeffama eeyyama mootummaa ergatee maxxanfame kan jalqabaa ta'u isaati.
Bariisan kan hundeeffame sirni fiwudaalaa Hayilasillaasee kufee Dargiin erga dhaabbatee waggaa tokko booda Fulbaana 11, 1975tti ture.
Gaazexaa Bariisaa kan hundeesse, kanarraas ka'ee Abbaa Bariisaa jedhamuun kan beekkamu, Mahdii Haamid Muudee ture.
Namoonni isaan wajjin hirmaachaa turan kan jiran yoo ta'u isaan keessaa muraasni Lammeessaa Booruu, Kuwee Kumsaa, Ibraahim Hajii Alii fi Immiruu Angoosee faati.
Bariisaan jalqabarratti hanga gaazexaa 20,000 maxxansiisun raabsaa ture. Maallaqni ittiin gaazexaan kuni maxxanfamu namoota dhuunfarraa kan walitti qabamu ture.
Sochii gaazexaa kanaatti kan hin gammadne mootummaan Dargii, Gurraandhala 1, 1977 gaazexaa kana dhaaludhaan harka mootummaa galche.
Gaazexaa kun Dargiidhan sababni inni dhaalame waan lama.
Tokkoffaa maallaqa gaazexaan kun ittiin maxxanfamu sabboontota Oromoorraa kan funaanan qopheessitoota gaazexaa kanaa waan ta'eef yoo ta'u kan lammattaa ammoo qopheessitoonni gaazexaa kanaa Agarsiisa Aadaa fi Sirboota Oromoo 1977 waan qopheessaniif sana haaloo ba'uuf ture.
Erga Dargiin dhaallamee booda maxxansaan gaazexaa kana gadi bu'uudhan 5,000 qofa maxxanfamee rabfamaa ture.
Gaazexaan kun yeroo jalqabaa Qubee Saabatiin maxxanfamaa kan ture yoo ta'u 1991 as garuu Qubee Laatiniitin maxxanfama.
Muhammad Sayid, Seenaa fi Qabsoo Oromootaa, maxxansaa 3ffaa, 2015
Fuulli kun dhumarratti kan gulaalame guyyaa 10 Caamsaa 2018, sa'aa 18:04 irratti.
Barreeffamichi kan argamu Eeyyama amala waliiqoodu wantootaa jalatti; dabalataan haalli itti fayyadamiinsaa hojii irra kan oolu taha. Bal'inaa isaaf Haala itti fayyadamiinsaa ilaali.
Asaffaa Tafarraa waloo Oromoo Afaan Oromoo fi Ingiliziitin barreessu.
Asaffaan yuunivarsiitiiwwan adda addaa keessatti barsiisaa ta'anii hojjachaa kan turan yoo ta'u sababa siyaasatiif mootummaan ADWUI Itoophiyaa yeroo dheeraaf isa hiraarsaa ture.
Waliigalan alaa galan	
Dhugaan niqallatti malee hincittu	
Osoo gubadhuun kolfa jette akaayiin.	
Waaqni hinariifatu lafa jedhe hinoolu	
Jaamtu jaamti malee, saree ija hindhiqan.	
Qeerrensa eegee hinqaban qaban gad hin dhiisan.	
Kan qotiyyoon iyyuu male qacceen iyyiti.	
Hudduun guddateef dhuufuu hindhowwu.	
Garbittiin gargaarsa argatte majii dhoksiti.	
Ni ta'a jennaan Harree qallee hin ta'u jennaan harree gannee isumaa fidaa jennaan dhaqnee dhabne.	
Kan akka fardaa nyaatu gaafa akka namaatti nyaate du'a.	
Garaacha dheedhii, garaatti beeki.	
Midhaan warra raatuu bona bona nyaatu.	
Haadha hin qabdu akkoof boossi.	
Keessummaa qamalee raafuu keessatti argu.	
Hiyyeessa boo'icha hin gorsan innuu jalleesee naqa.	
Sareen sarbaa hin qabdu mukarbaa hin yaabbattu.	
Gadheen qalbii hin qabdu kan darbe hin yaadatu.	
Kan lafatti wal hintaane muka wajjiin hin koru.	
Fincaan lukkuu kan arge haa himuu.	
Durattuu durii maalayyaa waaqoo lama tahe.	
Arruma salaattee arruma maraatte.	
Yaanni karaa hin dhaleessu.	
Qilleensarratti mana hin ijaaran.	
Eeboo darbatanii jinfuu hin qabatani.	
Akka cabanitti okkolan.	
Ni turra malee ni urra jette boonbiin.	
Alaa manatti galan.	
Kokkolfaa nama nyaatti golfaan.	
Waaqaan duuba karaan nama hin dabarsu.	
Kan waaqa abdate hindhabu.	
Kan waaq mure hinoolu.	
Kan waaq uwwise hindaaru.	
Namni niyaada;waaqni niguuta.	
Ganamaan bahaniif waaqa jalaa hinbahan.	
Katuffatantu ardaa dhaala	
Bara barri argate buqqeetu dhagaa cabsa	
Harreen fe'aa barbaaddu ufiin ooydaa dhufti	
Yaa soogidda ofii jettu mi'aayi ta'uu baannaan dhagaadha jadhanii si darbu	
Kan qaban qaba hin guunnne gadhiisan bakkee guutti	
Hindaaqqoon haate haatee halbee ittin qalamtu baasti	
Tuulamanii taa’anii waaqa ofii hin komatan	
Ofii jettu mi’aa’i yoo kaan dhagaa jadhanii sigatu jedhe	
Alagaa fi dukkanatti ija hin baasan	
Mana oormaa bareedaarra, godoo ofii wayya	
Adala gowwoomsuun suuta suutan	
Kan akka fardaa nyaatu gaafa waan nyaatu dhabe du'a	
Soogidda ofii jettu mi'aayi anaa jettu dhagaa tahi	
Kormi biyya ofiitti baroodu biyya ormaatti ni mar'ata	
Muka biyya jiruun mana ijaaran	
Haatee durbaa jennaan dur kaa jedhe mucaan	
Ka biraa yoo dhahan kan hin beekkanne isaa yoo dhahan hin beekkatu	
Galle jette lafoon farda jala galtee	
Hadaamii ollaa hagamsaa imimmaan irraa hinqooru	
Baddu baddi malee saree ija hin dhiqan	
Warruma keennaa harreen hin taane jedhe namichi booyyee ari'ee	
Iilkaan mutaan seene budaan seene	
Moluu tiyya boruufuu si'abdadhe" jedhe jaarsi aduun mataa dhoofte	
Garaa ofiituu wollaalaaf heexoo itti dhugani	
Suuta ejjatan suuta qoreen nama woraanti	
Bor ni agarta jennaan edana akkamitti bulee jedhe ballaan	
Dhukkubni na ajjeesuu hin jirre hamaaf tolaa addaan naaf baase	
Cabaan baqaqatti irkate	
Ija jirtu qorsa buusani	
Ollaa fi dugdaan ka'an	
Gonfoon calqaba baddeet dhoofnan kutaa hanqatte	
Gogaa naaf hafaa jedhe waraabessi biyya isa hinbeekne dhaqee	
Hriyaan garaa walii hin beekne malkaa ceetu maratti walkaksiifti	
Hiriyaa garaa firaa gadheetuu garaa hiraa	
Boriif boorri jiraa	
Garbbittiin gargaarsa argatte majii dhoksittii	
Hamman sii massakkare beettaa jennaan, hamman si taajjabee beettaa jedhe jedhu	
Bitaan yaabanis mirgaan yaabanis waligeenyi kooradhumaa	
Sabab jette ballaan farda yaabdee	
Ijoolleen gajee torbaa anatuu keessaa korma jedhee geerare namichii jedhama	
Yaawaaq siifan ka’a, achumaanan gaayyaa koo fudhadha jette jaartiin	
Niitiin afaan kaa’a barte, kabaluuf jennaan afaan bante	
Sanyii ibiddaa daaratuu nama guba	
Dubbiin mammaaksa hin qabnee mannaa ittoo sogidda hin qabne wayya	
Miila lama qabaataniif muka lama hin koran	
Qottoon maal nu godhe, kan nu miidhe muka keenya isa jallate jedhe mukni jigan jedhan	
Yoo hundumasaa dubbatan garaan duwwaatti hafa jedhan	
Yaa marqaa si afuufuun si liqimsuuf jedhe	
Odoo beeknuu hubaa wajjin nyaanna jette sareen jedhan	
Mana eegaan bara eega jette sareen jedhan	
Akka garaakoo jette sareen nama gararraan bishaan dhugdii	
Biddeen nama quubsu eelee irratti beekuu jedhan	
Akka abaluun sirbaan morma nama jallisa jedhan	
Lafa rukutanii maggaanyaa ofiin qixxeessu jedhan	
"Kopheen muka yaabdee seexanatu na kuffise jettaa" jette seexanni jedhan	
"Maqaan baduu mannaa, mataa baduu wayya" jette gondaan ciniintee haftee	
Ulfeessaniit ulfaatu jettet haati ilmaaf farda qabde	
Firaan boonu malee firatti hin boonan	
Harreen ofiifuu hingaltuu loon galchitiiree?	
Midhaan dura facaasan sinbirri nyaattet nama dura dubbate namni komata	
Ol kaayan malee olka’aniif hin fuudhan	
Boru hinbeeknen qodaan bukoo ishee lama	
Argaa toleef goromsi hin ottoomu	
Sareen namaan buluuf udaan namaa nyaati	
Kan kunootii hiin argine kuunnotii hin argu	
Kan harree hin qabne gaangee tuffata	
Akka ormaattan sirbaan morma nama jallissa	
Kana ceenaan lagin hin jiru jette haatikoo	
Akka jedhan dhageetee shaniin gufufaan deete	
Harkaan dhaabanii barbareen nama gubdi	
Taakuu dhiiftee dhundhuma deemti	
Wallaalan bishaan keessatti dheebota	
Wal jaalateef lafoon wal hin hudeeltu	
Namin lafarratti wal shaku muka waliin hin koru	
Morki baduu mannaa mormi cituu woyya	
Akka ija tiyyaa maaltu naaf kajeela jette sareen	
Gaafa maal nyaanna jedhan damma nyaatan	
Hirriibni hiryaa du’aati	
Afaaniin sheekuseen lukaan gara mukaa	
Afaan lafa taa’u lafee alalcha	
Horiin deegaa qilee irra dheeda	
Lafa itti hin deebine maqaaf hin badadan	
Bishaan malaan waaddan	
Baraan barruu horan	
Dhugaan hin qallatti malee hin cittu	
Jaarsi du’uu ka’e si hin abaarin daa’imni guddatu si hin jibbin	
Waaqatu nu eega jedhanii balbala banaa hin bulan	
Hin ta’a jennee saganee woma ta’uu dhabne	
Hin taane kiristinnaan Badhaasaa itti deebi'aa kaasaa	
Guddateef dubbii harretti hin fe’an	
Qaallu salphattu nama du’utti waaman	
Garaan badaan waan nyaatan nama himsiisa jedhe abbaan kiyya	
Harkaan dhaabatan lukaan dhiitan	
Kan arba ajjeese furrii hin baafatuu?	
Waanyoon yoo kufan waan caban nama seeti	
Namni farda koorse galgala kooraa baata	
Farda hidhatan machiin tolti	
Gowwaa sobii qaroo qeensaan qabi	
Karaan dheeraan lubbuu nama dheeressa	
Soddaa jiruu sanuu balbala jiruu wal hin lolan	
Aak jedhan waa tufan mammaakan waa himan	
Olkaayaniif malee ol ka'aniif hin fuudhan	
Haati hattuun intala hin amantu	
Abbaa gabaabaa ijoolleen hiriyyaa seeti	
Abbaan daadhii dhugeef ilma afaan hin urgaayu	
Abbaan iyyatu malee ollaan hin birmatu	
Haadha laalii intala fuudhi	
Dura na dhungatteef dhirsa naa hin taatu jette intalli	
Hamma namaa hin Geessuu cabsa namaa hin teessu	
Anatu Caalaan ciinciraa haaduu afaan buute	
Jaartiin bara buttaa duudde hoo luboo jechaa hafti	
Akka durii fi harka xuriitti hin hafan	
Ani hoo duruu gubattuudha jette beddeen mana keessa gubattee	
Waan uffattu hin qabduu aguuggattee haaddi	
Karaan sobaan dabran galatti nama dhiba	
Hantuunni haadha jalatti gumbii uraa barti	
Hojiin waaqayyoo fi kolfi saree hin beekamu	
Maraatuu keessi gamna	
Waan waaqni qocaaf kaa’e illeettiin hin fudhattu	
Manni of–jajjuu karaa dura	
Bor hin bekneen qoda-bukoonshee lama	
Ija-jabeessarraa sirbi hin fokkisu	
Iyyaniif dhalcha hin ta’u jedhe korbeessi hoolaa korbeessa re’eetiin	
Iyyan malee hin dhalchanii jedhe hoolan korpheessa re'eetin	
Jarjaranif Abbaa dura hin dhalatan	
Aartu qotadhu” jedhe namichi saree biddeen dhoowwatee	
Nama fardaan barbaadan lafoo argatu	
Silaa dhufa hin ooluu, kajeelaa dura waami	
Dhamaatuun dhama raaftee “weessootu na dide” jetti	
Ijjii fi ijoolleen tika baddi	
"Bagan si arge" jennaan "bagan si hin dhokatiin" jedhe hattuun abbaa manaatiin	
Maraattuu fi sooressi akka argetti haasawa	
Namni dhama’iif uumame habjuun dhagaa guura	
"Fardaa fi harree okaa itti haamu, ana qacceen dhoqqeetti gadi dhaanu” jedhe qottiyyoon	
Goondaan wal qabatteet laga ceeti	
“Oduuf na qalani” jette lukkuun	
Kan nyaatee fi kan kaate waa jalaa baha	
"Maali fardi ni maraatee?" jedhe waraabessi hari’ee dadhabee	
"Adeemsa abbaatu oftolchaa, fuula Waaqatu nama tolcha" jedhe jaldeessi	
Afaan gaariin afaa gaarii caala	
Hafaasaarra afaansaa
Namni dhadhaa afaan kaa’an dhagaa afaan nama kaa’a	
Harreen yeroo alaaktu malee yeroo dhuudhuuftu hinbeektu	
Bari fallana, takka namaa fodogaa, takka nama fondoga	
Harka abbaa tokkotin ibidda qabachuun nama hindhibu	
Kan darbe yaadatanii isa gara fuula dura itti yaaddu	
Dhabaaf malee sombi kan sareeti	
Qaroo dhabeessi "maal barbaadda" jennaan "ifa" jedhe	
Re’een kan tokkoo raafuun kan tokkoo, kis jennee kiisii dabalanne	
Dureessi kennef deegaa hudduun dhukkubdi	
Yoo itti hubatanii ilaalan tafkiin ija qabdi	
Kan haadhatti barte amaatiitti	
Arge jettee hin foksin, dhagahe jettee hin odeessiin	
Sangaan biyya ofiitti bookkisu, biyya ormaatti ni mar’ata	
Kan tokko qabdu hirriiba hin qubdu	
Cubbuun bishaanii harka buleen nama nyaachisa	
Akkuma dur seeteet jaartiin qullaa lafaa kaate	
Sagal ka’uu irra sagal waamuu wayya	
Silaa dhufa hin ooluu kajeelaa dura waami	
Ani badeen waan bade hin galchitu	
Namatti himu malee, namatti hin hidhan	
Namni akka fardaa nyaatu gaafa akka namaa nyaatu du’a	
Okkoteen waaqa hin beekne, eelee bishaan kadhatti	
"Nyaadhee sifixuu dadhabus, haadhee siballeessuu dadhabbaa" jette lukkuun	
Gowwaan gingilchaatti bishaan waraaba	
Dhiiraa jirtu dhiirummaa hin dhuunfatan	
“Dhabaan hin galani” jette haati hattuu	
Ameessi okolee dide okkotee hin didu	
Dullachi waan garaa qabu alba’a	
Iyyitee hin beektuu iyyinaan “Badaa, badaa” jette	
Qalbii malee ijji hin argitu	
Maqaan erbaniif haarawa hin taatu	
Kan sangaan iyyuu male qacceen iyyiti	
Waraabessi guyyaan yuuse beekkachiise	
Dhamaatuun dhama raaftee weessootu na dide jetti	
Suuta deeman suuta qoreen nama waraanti	
Hammaatanis hammaaranis dhuma hin ooltu	
"Numaaf haati hin bane" jedhe gowwaan haadha ajjeese	
Osoo garaan addaan nama hin baasin, karaan addaan nama baasa	
Namni ilkaan miidhagu, hidhii walitti hin qabatu	
Namni bakka ciisu argate bakka itti diriirfatu barbaada	
Re’een baala agarte qeerransa hin argitu	
Harree hin qabnu, waraabessaanis wal hin dhabnu	
Bara gaddaa mataa lafa godhu	
Bara quufaa lukkuutu dhuufa	
Kan nyaateefi kan kaate waa jalaa baha	
Mucaan du’aaf dhalate wareegaan hin guddatu	
Itti himne yoo dhageesee, itti kennine yoo olkeesee	
Waan dhufu hin beekanii saree tana akaayii barsiisaa	
Abbaan cabsaa ofitti hin xiqqeessu	
Abbaan of hin argu; dhakaan of hin darbu	
Billaachi ofiifuu hin qabduu dhagaatti uwwifiti	
"Yaa anaa durii" jette cirrin fadrdarraa kuftee	
Ayyaanni haftuu haadha warraa ajjeesa	
Quufan malee hin utaalani utaalan malee hin cabani	
"Godaa mannaa godoo wayya" jette haftuun	
Tika didaan dhiyaana dida	
"Akka ganamaa seetee narra hin ejjetiin" jette sokoruun	
"Moo yaa afaan" jedhe funyaan	
Manni ija daha malee, gurra hindahu	
Kadhatanii galanii weeddisaa hindaakan	
Agabuu si bulchuuf ganamaan si beelessa	
Bakka loon hin oolle dhoqqee hin argani	
Cuunfaa baay'isuun dubbii gogsuudha	
Duubaan dulluma jettee jaartiin tokko ragadde	
Irreen hin moyan, alagaan hin boonan	
Eega kooraan dammaqe fardummaa maaltu jira, eega dubbii dadhabee gamnummaa maaltu jiraa	
Jooraa ooltus sareen waan hin jirre hin fuutu	
Leemman bareeddeef marqaan hin mi'aawu	
Karaafi dubbii odoo arganuu irraa goran	
Leenca humnaan roorrisu, qamaleen malaan ajjeefte	
Lukkuun biyya hin qabdu, bakka bultu hin dhabdu	
Maraattuufi sooressi akka argetti haasawa	
Mucaan " nyaanyaa" jedhe osoo hin nyaatiin hin hafu	
Of-jajjuun loon lamaa, tikseen kuma lama	
"Osoo wajjiin gallee hoolaa, walii qallee" jette jeedalli sareen	
Ari'ii biyyaa baasii qabii itti hasaasi	
Baran barruu koran	
Bareedina gurraachaafi dubbii gamnaa nama bira gaheetu hubata	
Abjuun bara beelaa buddeen, buddeen jetti	
Tafkiin gaafa haxaawan, gowwaan gaafa gorsan itti abaasa	
Namni namaaf qoricha	
Marartoon du'a hin oolchu	
"Aartu qotadhu" jedhe namichi saree biddeen dhoowwatee	
Adeemsa karaa fagoo calqabni tarkaanfii tokko	
"Ajjeechaarra sukkuummaan sodaadha" jette tafkin	
"Ani hin hanbifannee, ati hin qalbifanne" jedhe namichi	
"Dhabaaf malee fooniif nu uume" jette sareen	
Ijaafii saree namarraa hin deebisan	
Jaalala ishee hin beektuu dhungannaan boossi	
Dhagaheef heerumtee, argeef deesse	
Nama horii hin beekneef, lukkuun luka lamaa horiidha	
Namni dhama'iif uumame abjuun dhagaa guura	
Gowwaan isa darbe malee isa dhufu hin yaadu	
Abshaalli ofii nyaatee, gowwaa afaan diba	
Kan abdatanii mana ishee dhaqan akaayii nama afeerti	
Hin bari'u seetee manatti hagde	
Humna qarqa baasuufi soora ganna baasu abbaatu beeka	
Kan abdatan irra kan argatantu caala	
Barcuma ulfinaa abbaatu of jala baata	
Jabbiin hootu hin mar'attu	
Waraabessi biyya ofii nama haanyaatuu	
Kan citaa hinqabneef kan citu baasti	
Ijibbaata beelaa eelee sagal dhaabu	
Hiyyeessa irraa liqeeffachuu mannaa sooressa kadhachuu wayya	
Nuugiin tumanii nyaatan, humna baaterra hin jirtu	
Nagaroon qoree baala bakkanniisaa, harsaamessatti saadiru	
Maraattuun keessi fayyaadha	
Citaa malee mana hin kabatan	
Arbi lama yoo wallole kan miidhamu sambaleeta	
Abbeen nyaataa buleef qabateen jala hinbulu	
Alagaa ilkaan malee garaa isaa hinargani	
Qunnii buqqisaniit, abaabilleetti darbu	
Raafuun hanga okkoteen qabatu affeelan	
Tafkiin utaaltus laga hin ceetu	
Tokko namaatu nama dida, kan lammata abbaatu of dida	
Suuraan gaariin abbaa fakkaata	
“Takkuman kufee, suutan ka’a” jette jaartiin	
Qunxur mana fixxee cimmif mana gattii, jedhan	
Muka koruun nama hin dhibu, bu’utu nama dhiba	
Surree namaa ergisani irra hin taa'inii hin jedhani	
Ibiddi garaa foon hin waadu	
Dubartiin fira hin qabne mana masaannutti baqatti	
Hiriyaa malee dhaqxee gaggessaa male galte	
Hiyyeessi har’aa quufeen bulaatti duutee bulti	
Boolli guyyaa argan halkan nama hin nyaatu	
Hudduu abbaan dagate tusseen sagal ciniinti	
Kan qalbii fi jaalalli ajjeese hin fayyu	
Adeemsa abbaatu oftolchaa fuula waaqatu nama tolcha jedhe jaldeessi	
Alagaan gaafa kolfaa firri gaafa golfaa	
Malaaf malli jira mucaaf harmi jira	
Adurreen riphattee hantuuta argachuu hin ooltu	
Kan gabaan dhaga'e gowwaan galee niitii dhokse	
Galgala maal nyaanne jennaan rafnee bulle jedhe jedhan	
Akka haroon hin guunne akka raachi hin duune jedhan	
Tikseen taakkuutti dhiistee dhumdhumatti kaati	
Kan si tumetu na qoree	
Namni gaafa hiyyolee qurri isaa duude osoo hiyyolee jeduu hafa	
Warra afaan walii beekuu, harreetu balbala cufa	
Kan sireen nama hin dadhabiin tafkiin nama dadhabdi	
Yoo dheeraan tarkaanfii malu, gabaabaan hulluqaa malata	
Maqaan baatu fi karaan baatee hin deebitu	
Saree adeemtuu dill'uu goromsaatu darba	
Mi'a wal fakkaatu walbiratti fannisu	
Hantuunni farroofte qara eeboo arraabdi	
Lubbuun abbaan gate lama hin bultu	
Harki tokko ni dhiqa malee,hin qulqulleessu	
Maal baasuuf dhama raasu	
Wacitii abbaan cabsee kaa'e, kan dhiqee kaa'e itti kakata	
Raafuu fixee rafuu dide	
Keessa keessa adurreen bineensa	
Osoo horiin hin galin hattuun mooraa guutte	
Fuulli fi nyaanni dhoksaa hinqabu	
Ilmoo bineensaa foontu gara bosonaa heda	
Kan akka walii loon walitti yaafatti	
Kan ilkaan ofii dhalchu, kormi hin dhalchu	
Wanta odeessanii fi wanta bobeessan hin dhaban	
Dhabaaf malee cirriin cooma kajeelti	
Garaa laafinatti, alaltuun bishaaniin nyaatamte	
Roobiin garbaa baatee, fiixeensa arraabdi	
Salphoo soqolatte, soqolaa gargaaru	
Salphinni abbaa lafaa bara midhaan bade	
Galaanni bakka bultii hin qabne, gudeelcha guuree deema	
Qarri qara hin muru	
Tafkiin lafatti walnyaatti, namarratti wal baatti	
Kan mana qabu mala hin dhabu	
Firri wallola malee gaafa rakkoo wal irratti hin ilaalu	
Bishaan darbe hin waraaban	
Daakaniif hin marqan, dharra'aniif hin argatan	
Madaan qubaa abbaa guba	
Sanyiin waan facaasan magarti	
Ofii nyaatan ormaa laatan	
Gaddeemtuun namaa harree ribbii hormaata fuuti	
Beekte beekte jennaan niitiin qeesii kitaaba miiccite	
Waan qabaniin gabaa bahu	
Maanguddoo fi eeboo dura hin dhaabbatan	
Na argaa na argaan na dhoksaa fida	
Haatii fi gabaan waan namaa kennitu hin beekan	
Jaartii soba raftu, qaqawweessi hin dammaqsu	
Kan dulloome jaarsa, kan du'u dargaggeessa	
Gurri dabarsaan ollaa walitti naqa	
"Yaa saree ciini akkami" jennaan "isa quufe hin kadhatu, isa beela'e immoo ni dhowwatu" jette	
Duuni biyya wajjinii, hirriiba jette jaartiin	
Ifaan sooratan dukkana daakkatu	
Waan gaarii seetee mimmixa dhuka ykn bobaa jala kaawwatte	
Jarjaraan re'ee hin horu	
Gowwaa al tokko arrabsi, innuu lammata of arrabsa	
Ijoolleen nyaataaf waaman ergaa seetee diddi	
Kan mootu dhaani jennaan dhirsi galee niitii dhaane	
Sinbira lubbuuuf kaattu ijoolleen tapha seeti	
Kan waraane ni dagata; kan waraaname ni yaadata	
Keessummaan keessa namaa hin beekne gaaffii dheeressiti	
Lama na hin suufan jette jaartiin qallubbii hattee	
Humnaan nyaataniif,humna hin ta'u	
Muka jigetti qottootu baay'ata	
Arrabakoo yaa laxxisaa, situ faallee na hanqisa	
Of hubde yaa dhakaraa kan harkaan mukatti of buufte	
Osoo hin hubatiin harka hin gubatiin	
Irra turuun farda uruudha	
Takkaa diimanne jette nuugiin	
Namni namatti jennaan, erbeen saawwanitti jette	
Bakka arfaasaa dhaabbatan, birraa dhaabbatu	
Kan barri namatti fide,hiriyaan namatti qoosti	
Kan bonni ajjeese,ganni maqaa fuudha	
Harkaan kennanii, miilaan barbaada deemu	
Barri ni darba, taajjabni ni tura	
Kan humna qabu reebee(dhaanetu) booyicha nama dhowwa	
Kan qunnaan galata hin ta'iin daa'ullaan galata hin ta'u	
Aadaa fi aduu ni dhokatan malee hin badani	
Bishaan yoo nama nyaatu nama kofalchiseeti	
Caama ganamaa kan beekuutu ho'ifata	
Dololloon nama hin fudhatuu laga guddaa nama geessi	
Biyyaa bahaan malee biyya hin yaadan	
Dhalee lakkaawu dhadhabee jettee kurupheen tokko dhaltee	
Dheeratteef leemmanni gudelchaa hin taatuu	
Holqaa seenani dukkana hin sodaatan	
Hora bu'anii dhoqqeee hin lagatan	
Of jajjuu hantuutaa eegeen lafa hin gahuu	
Hamii fi eegeen abbaa duubaa oolti	
Deemaa oltu barattu malee barumsaa hin argattu	
Gabaabbatu iyyuu abbuma warraatu diinqa taa'a	
Ibidda rafe huubni achuu kajeela	
Kan garaa malee kan maqaa yoom na dhibbe jedhe waraabessi	
Buddenni nama quubsu eeleerratti beekama	
Re'een kan ofii hin beektu sareedhan eegee gad qabadhu jetti	
Waraabessa darbee sareen dutte	
Osoo hin hubatin hin dubbattin	
Harree ganama bade galgala kurkuriin hin argu	
Roobuus caamus ijii misiraa lama	
Bakka oolan irraa bakka bulantu caala	
Akka qottiyyoon gooba jettee raachi dhootee duute	
Hiriyyaan garaa walii hin beekne guyyaa hunda kakuudha	
Abjuu sodaatanif hirriiba hin dhiisani	
Kan garaan yaade miilii ganamfata	
Miximixaa harkaan dhaabanii gubaa himatu	
Namni yaraan imaanaa gatee lafti yaraan sanyii nyaattee	
Olkaa'an malee ol ka'anii hin fuudhani	
Harreen hidhaa kutte jennaan ofittuu gabaabsite jedhe	
Qunceen wal gargaartee arba hiiti	
Adurreen kan bakka loon oolan hin beekne galgala aannan dhugdi	
Midhaan warra gowwaa bonaa ganna nyaatu	
Abbatu of mara jedhe boofni	
Abbaan mana jiraa gurri ala jira	
Adda nyaataniif hin gabbatani	
Ijji gamnaa dura boossi	
Tanaa warri rafnaan jette sareen	
Harree hin qabdu farda namaa tuffatti	
Jiruu fi soddaa hin tuffatani	
Ijji badduus bakki ijaa hin baddu	
Harki hanna bare dooluuttuu socho'a	
Dubbii barbaada sareen gabaa baati	
Gorsa diddu du'a hin diddu	
Muka beekan qoricha hin se' an	
Heexoo galataaf oso hin taane qorichaaf dhugan	
Ilmii fi biqilli guyyaa malee hin dhalatu	
Kan dhaabbattee si hin agarre, teessee si hin argani	
Abbaan loonii dhoqqee hin xireeffatu	
Tiruun bulte lafee taati	
Cubbuu sodaachuun booruuf	
Dallaan abbaa kudhanii yeroon hin cufamtu	
Daangaan jaalalaa afaanii baasanii walii laachuudha	
Deeganiif hin du'an	
Deegarra ulfaatti jedhee namtichi ashaboo mataatti baate	
Duutiifi dullumni hin hafan	
Eeboo darbatani jinfuu hin qabatani	
Fardi biraan nama gaha malee hin waraanu	
Fiigee fiigee kormi sangaa ta'a	
Fooliin gaariin kannisa harkisa	
Foon lafa jiru allaattii lafa irratti wallolti	
Abbaanuu hin gallee, fardaaf booyyanni	
Adda baane jedhe namtichi furrii fudhatee	
Lagaatu walitti yaa'a malee garaan walittii hin yaa'u	
Gadheen niitii, dhiirsa hamatti	
Yoon ani du'e araddaan hin margin jette harreen	
Ofiifu duutii maaf of huuti	
Foontu fooniif rifata	
Naatu beekaan beekkumsa hin taatu	
Akka kufanii hin cabani	
Bittaa wallaalanii gabaa komatu	
Fardi badaan farda balleessa	
Harmaatu lama malee aannan tokkichuma	
Badiin saree gaafa duute	
Guddatee guddatus gurri mataa hin dabartu	
Akka beekan bulan	
Lukuun abbaanis qabu, bineensis qabu iyya hin dhiistu	
Tunis dhukkuba taateef tessuma nama dhowitii jedhe namichi dhullaan qabde	
Yoo akka nyaattu homaa hin taatu yoo akka aadduu barana him baatu	
Saroonni walnyaatti kan ishii nyaatu hin argan	
Namni Jireenya isaati fakkaata	
Hamma fedhe guddatan, gosa ofii hindarban	
Nama guddisuun of guddisuudha; nama xiqqeessuun of xiqqeessuudha	
Jaarsi du’aa adeemu si hin abaariin, bishaan gu’a gahe si hin nyaatiin	
Kabaja balbalaaf hindaaqqoon gadi jette	
Mana balbala malee hin seenan, utubaa bakka malee hin dhaaban	
Muka jalaa ol Koran malee, gubbaa gadi hin koran	
Waraabessi waa nyaatu tokkuma kan maqaan badu hunduma	
Aannan banaa dhiisanii hattuu namaan jedhan jette adurreen	
Bakka sareen jirutti, namatu dhuufee hin gaafatan	
Kijibni nama oolcha malee, nama hin bulchu	
Karaan sobaan darban, gala nama dhiba	
Foon naaf kenneet, albee na dhorkate	
Adurreen garaa muratte, leencaan qixa nama sodaachifti	
Garaa murtii murate, bishaan raafuutu gabbisa	
Garaan murtii hin qabne, diina abbaati	
Namni namumaa, ija nyaadhu” jette allaattiin	
Gara jabeessa heexoon hin albaasu	
Qeerransa eegee hin qaban, qaban gadi hin dhisan	
Ijji dhugaan boosse, imimmaan hin dhabdu	
Mari’ataan gowwaa hin qabu	
Maraatanii biyya hin bulchaan, mari’atanii malee	
Maqaa ni bitan malee, hin gurguran	
Maqaa hannaa, abbaatu ofirraa eega	
Hirriibni baay’een duumessa hiyyummaati	
Bishaan lagaa dhume jennaan boosettiin ilil jette	
Qoree dur dirteef hiyyessi okkola	
Adaamiin olla agamsaa, imimmaan hin qoorfattu	
“Sangaa ofiinuu alba’u eegee qabdee raaftaa?” jedhe manguddoon Oromoo	
Dubbiin rabbi suuta	
Namni kadhachuu hin dhiisu, rabbi waan murtee hin dihiisu	
Bakka rabbi itti nama hidhe, funyoo malee ijaajju	
Manni waaqni ijaare hin jigu	
Bagan kufe, bagaan ka’e, kan naqabuu fi kan na dhaabu addaan baafadhe jedhe namtichi	
Kan offii buletu nama bulcha	
Dheebotan malee, mi’aa bishaani hin beekan	
Gubattee hin agarree, abiddatti gamti	
Boora'u malee hin taliilu	
Oduun soora (nyaata) gurraati	
Waan biyyaa bilbilli iyya	
Quuqaa cinaacha jalaa abbaatu beeka	
Namni mataa isaatii hin tolle, namaaf hin tolu	
Bakka hin rafnetti hin muugan	
Namni ija takkaa biyyeen hin taphatu	
Garaa nagaa qabu sukkuumuun, dhukkuba itti fiduudha	
Ejersa halaalaarra qobboo qe’ee wayya	
Obsaan aannan goromsaa dhuga	
Fira dura bahan malee, fafa duraa hin bahan	
Bara bofti nama nyaate lootuun nama kajeelti	
Bareedde jedhanii obboletti hin fuudhani	
Ija laaftuun dubaraa obbolessa irraa ulfoofti	
Malannee bolla lama qotanne jette hantuunni	
Wallaalaan bishaan keessa dhaabatee dheebota	
"Yoo waraabessarraa hafte keenya" jette sareen, harreedhan	
Yaadni hamaan nama huqqisa	
Fuula ilaali na elmadhu jette harkuun	
Kan leenci naasise hindaaqoo baqata	
Afaan qabachuun hunda to’achu	
Obbolessi kan walin dhalatan qofa miti	
Hunda dubbatan garaan duwwaa hafa	
Eelan eelee dhaabbatan	
Afaan gaarin afaa gaari caala	
Kan ilkaan hin qabne akaawwii hawwatti	
Firri dhufe jadhanii dhabaa hin dhalanii	
Gowwaan bakka rafe hunda mana se’a	
Waan warri waarii jedhu ijoollleen waaree jetti	
Nyaataa fi lola abbaatu tolfata	
Ilmoon huntuutaa gumbii uraa haadha jalatti barti	
Sossobbiin madaa hin foyyessu	
Harree fi gadadoon nama irraa hin gortu	
Nama jechi hin madessine waraanniyyuu hin madessu	
Namaan garaan ga’atti garaan lafa nama ga’a	
Dubbiin baay’atetti harretti hin fe’ani	
Harka abbaa biraan ibidda qabun nama hin dhibu	
Waaqni duumessaa’e roobuu hin oolu	
Kan qaban qabaa hin guunnne gadhiisan bakkee guutti	
Kan dhiqantu nama dhiqa jatte wacitiin	
Namni mana tokko ijaaru citaa wal hinsaamu	
Mana waraabessaatti foon liqii hin dhaqan	
Ariifataan hori gata	
Hindaaqqoon haate haatee albee ittin qalamtu baasti	
Namni akkaataa fardaa beeku ulee fardaa hin bobessu	
Abbaa dhokseetu akaakayyuu himata	
Yoo baay’ate dammis ni hadhaawa	
Warra walnyaatu jidduudhaa waa nyaatu	
Harki waaqni namaan qabe xurii hin qabu	
Ukkaamamee raafamnaan aannanu qabee cabsa	
Tuullamanii taa’anii waaqa ofii hin komatan	
Sirbaaf dhufanii morma hin qusatan	
Ofii jettu miyaa’i yookaan dhagaa jadhanii sigatu jedhe soogiddaan	
"Iyyan malee hin dhalchanii?" Jedhe kormaan hoolaa korbessa je’en	
Alagaa fi dukkanatti ija hin babaasan	
Sanyiin buqqee miiciraantu hadhaa’a	
Yaa cubbuu “essa dhaqxa” jannaan “bakka itti na ergan” jatte	
Sa’aa eegee hin qabne cirriin hin sodaattu	
Bobbaa yoo tolan gala tolan	
Du’arraan baqadhatti mana du’aa seente	
Karkin ofii madaa’ullee, muranii hin darban	
Mana ormaa bareedaarra, godoo ofii wayya	
Hoolaan abbaa gaarii qabu, dubboo ala bulcha	
Jibichi essatti eeganii jabbii kessa oola	
Hagam ol fagaattus allaattii reeffi lafa	
Bara humna qaban sagaliin lolu, bara humna hin qabne sagalee tolu	
Yoo rakkatan fala barbaadan	
Bakakkaan akkanaanu natti gamu muka jala na geessite	
Osoo akka yaada namaa tulluun diriiraa ta’a	
Adala gowwoomsuun suuta suutani	
Addaatef ilkaan alanfachuu hin dhiisu	
Ablee qara lamaa beekaatu itti fayyadama	
Bakkuma dhaqqabani kan hoqqatan	
Bakka itti citanitti citaa haammatan	
Goowwaa mannaa budaa wayyaa	
Goowwaa wajjiin dhalachuu mannaa dhaloota ooluu wayyaa	
SHinbirroon laga lagaa Afaan Afaan dubbattii	
Arrumaan samii bahaan waa taatu	
Ni qallatti malee hin cittu dhugaan	
Diddu diddi malee saree Ija kuulan	
wajjiin dhaloota malee dhalaan diina gurraachaa	
Wahi beeyta jannaan jaartiin sheekaa kitaaba dhiiyxee	
Foonii garaan nudadhabee	
Afaan Ajaa wajjiin yaa'uu dadhabnee ja'e ja'an waraabessi	
Anuma xuuxxa malee xuuxxee waa nan xuruursituu	
Qooda qocaa kaa'e Allaattiin hin fuunee	
Akka Abaluuttin sirbaan morma nama jallistii	
Baraa fi furguggee gad ja'anii dabarsanii	
Sirnaan yoo Ejjatan seera uumaa Eeggatanii ja'an	
Walii galan Alaa galan ja'e jaarsi oromoo dhaddacha jala taahee.	
Wal qixxeen wal fixxee	
Ilkeen tan wal qixaatu ciniinnaa tolchaa	
Sagaliin Akaafee diddeet diddiimattii. ~	
Akka cabanitti Okkolanii. ~	
Suuta Ejjatan suuta qoreen nama waraanti.	
Hamma Namaa hin Geessuu Cabsa namaa hin teessu	
Afaan Hamii Bare Utubaatti hasaasa	
Namichi Guyyaa Bofa arge halkan Gaaddidduu isaa dheesse	
Waan Dabruuf maqaa hin dabarre hin fuudhan	
Hin barihu Seetee Gorduubatti hadde	
Anatu Caalaan Ciinciraa haaduu afaan buute	
Gubattee hin beektuu ibiddatti gamti	
Laftis bahii jette jaartiin faeda irraa kuftee	
Jaartiin Bara Buttaa Duudde hoo Luboo Jechaa hafti	
Akka Durii fi Harka xuriitti hin hafan	
Ani hoo duruu gubattuu dha jette beddeen mana keessa gubattee	
Keessa namaa hin beektuu keessa qabattee namaa kenniti	
Sangaan bara qote hedata	
Waan uffattu hin qabduu aguuggattee haddi	
Karaan Sobaan dabran galatti nama dhiba	
Hantuuti haadha jalatti gumbii uraa barti	
Namni dhukkubsataa manaa qabu du’a gahii namaa hin oolu	
Hojiin Waaqayyoo fi kolfi saree hin beekamu	
Haadhaa fi adurree hin dhaanan	
Warri guddaan aduurree wasaasaa baata	
Adurreen keessi bineensa	
Maraattuu keessi gamna	
Waaqayyo beekee bofa miila dhowwate	
Waan Waaqni qocaaf kaa’e illeettiin hin fudhattu	
Foon lafa jiru allaattiin muka irraa wal lolti	
Waraabessii biyya namni isa hin beekne dhaqee itillee naa hafaa jedhe	
Manni of – jajjuu karaa dura	
Bor hin bekneen qoda- bukeen ishee lama	
Kan of jaju hin dogoggoru	
Haati mimmixaa kanuma kootu guba jetti	
Ija jabeessa irraa sirbi hin fokkisu	
Duulli amma oduu hin gahu	
Iyyaniif dhalcha hin ta’u jedhe korbeessi hoolaa korbeessa re’eetiin	
Mana aanu malee mana aaru bira hin dabran	
Ollaa fi Waaqatti gadi bahu	
Ollaan bultee beeka akka itti bule abbaatu beeka	
Itti qabataaf cidhi ollaa jira	
Garbittii lubbuuf fiigdu ollaan qophee dha jedha	
Garbittiin gargaarsa argatte majii dhoksiti jedhan
Mammaaksi afoola Oromoo keessaa tokko yoo ta'u jechoota beekkumsaa fi ogummaa qaban of keessaa qaba.
Uummanni Oromoo mammaaksa isaatiin ragaa baha.
Oromoon dubbii cimsanii fi gabaabsanii mi’eessuuniifi miidhagsuun fixuuf mammaaksatti fayyadama, keessaahuu warri maanguddoo.
Yeroo baay’ee manguddoonni araarsufis ta’e marii hawaas-dinagdee adda addaaf yoo walga’an yaada isaanii gadi fagessanii garuu osoo dubbii hindheeressin ibsachuuf mammaaksatti fayyadamu.
Mammaaksi hawaasa Oromoo biratti waan hedduuf mammaakama.
Fakkeenyaaf, qarutuma, tuffii, jaalala, hawwii, haqa, gootummaa, doqnummaa, jibbaafi kkf, agarsiisuuf nimammaakama.
Ergaa mammaaksa tokkoo hubachuuf wantoonni adda addaa nama gargaaruu malu.
Fakkeenyaaf, aadaa, seenaa, durdurii faa beekuu barbaachisaadha.
Mammaaksi beekumsaa fi muuxannoo maanguddootaati.
Haasaan maanguddootaa yeroo baayyee mammaaksaan kan guutameedha, kunis dubbii gabaabsanii himuuf, dubbii mi'eessuuf ykn bareechuuf godhama.
Kanaafis, sagantaa aadaa ykn hawaasummaa bakka maanguddoonni itti baayyatan keessatti mammaaksi baayyinaan dubbatama.
Oromoon iddoo mammaaksi qabu akka armaan gadii ibsa.
Dubbiin dubbii fida mammaaksi dubbii fixa.
Aaki jedhan waa tufan, mammaakan waa himan.
Dubbiin mammaaksa malee, ittoon soogidda malee.
Mammaaksi koobaa dubbiti.
Yaada Itti laadha mee!! Akka naannoo keessanitti maal jedhama. Maalis yoo ittiin jenne wayya!!!
QAACCESSA MAMMAAKSA OROMOO DHIMMOOTA DINAGDEE IRRATTI MAMMAAKANII GODINA JIMMAA AANAA MAANNAA
WARAQAA QORANNOO DAMEE BARNOOTA AFAAN OROMOO FI OG-BARRUUTIIN DIGIRII JALQABAA GUUTTACHUUF YUUNIVARSITII JIMMAA KOLLEEJJII SAAYINSII HAWAASAA FI HIYUMAANITII DAMEE BARNOOTA AFAAN OROMOO FI OG-BARRUUF DHIHAATE
WARAQAA QORANNOO KANA DHUUNFAADHUMA KOOTIIN JALQABAA KAASEE ULAAGAA INNI GUUTACHUU QABU GUUTUUDHAAN HOJJEDHEE XUMUREERA. BIFA SEERAAN ALAATIIN HOJII NAMA BIRAA IRRAA KAN GARAGALEE MITI.
WARAQAAN QORANNOO KUN GORSA ANI KENNEEN ULAAGAA GUUTUUN ISHEE MIRKANAA’EERA.
Qorannoo kana akkan galmaan ga’uuf kan na gargaare rabbiin galateeffadha.
Jalqabaa kaasee kallattii na qabsiisuun akkasumas yeroo yeroon duub-deebii sirreefamaa naa kennuudhaan nuffii tokko malee kan na gargaaraa turan gorsaa koo Barsiisaa Takkalaa Gammachuu baay’eengalateeffadha. 
Akkasumas, namoota kitaabilee adda maxxansuun akka wabiitti na gargaaran baay’een galateeffadha. 
Kana malees, Yuunivarsiitii Jimmaa Kolleejjii Saayinsii Hawaasaa fi Hiyumaanitii Dameen Barnoota Afaan Oromoo qorannoo kana akkan qoradhuuf kaka’umsa naaf taa’uu isaaniif baay’iseen galateeffadha; horaa dagaagaa jiraadhaan jedha.
Dhumarratti, namoota Aanaa Maannaa mata duree qorannoo koo irratti odeeffannoo barbaachisaa ta’e naaf kennaniifi Waajjira Aadaa fi Tuurizimii Aanaa Maannaa baay’ee galateeffadha.
Mammaaksi yaada yookiin dubbii dheeraa hima gabaabaan mala kurfeessanii teessisanidha.
Mammaaksi amala fookloorii yookaan afoolaa kan qooddatudha. Akkasumas, yaadota, dhugaa, amantaalee fi muuxannoo kan baasee ibsuu danda’udha.
Qorannoon kun kan gaggeeffame qaaccessa Mammaaksota Oromoo Dhimma dinagdee irratti mammaakaman kan Godina Jimmaa Aanaa Maannaa iirrattidha.
Kaayyoon qorannoo kanaa inni guddaa mammaaksota Oromoo dhimma dinagdee irratti mammaakaman ergaa isaanii fi haala itti fayyadama isaanii qaaccessuudha.
Qorannoon kun mala qorannoo qulqulleeffataa irratti xiyyeeffata.
Sababni isaa qorataan hawaasa bira deemuun odeeffannoo funaannachuun xiinxaleera.
Qorannoo kana gaggeessuufis odeeffannoon barbaachisu hawaasa Aanaa Maannaa irraa funaanuun yoo ta’u, kitaabilee garaa garaa fayyadamuun koo beekamaa dha.
Kunis Uummata Oromoo Aanaa Maannaa gandoota digdamii sadii (23) keessa jiraatan keessaa gandoota sadii (3) fi manguddootaa fi namoota muuxannoo fi hubannoo qaban nama digdama(20) odeeffannoo irraa fudhata
Malli iddattoo qorannoo kanaa itti filatamanis mala miti carraa keessaa mala eeruutti gargaaramuun manguddootaa fi namoota muuxannoo fi beekumsa waa’ee mammaaksota Oromoo dhimmoota dinagdee irratti mammaakamanii irratti qaban irraa odeeffannoo fudhachuuf mijataa ta’a.
mammaaksonni dhimma dinagdee irratti mammaakaman yeroo ammaa kana sadarkaa baduutti deemaa jiru.
Sababni isaas, guddina saayinsii fi teeknooloojii fi akkasumas dhaloonni ammaa dhimma aadaa abbaa isaa dhabuudha.
Kanaafuu, akka qorataatti yaadolee kanneen lafa kaa’ee jira.Tokkoffaan, dhaabbileen mootummaas ta’e miti mootummaa kanneen dhimmi aadaa, amantii fi dhugeeffannaa isaan ilaallatu waa’ee mammaaksa Oromoo irrattis xiyyeeffatanii osoo hojjetan gaarii ta’a.
Kan biraan, hayyoonni Oromoo kanneen waa’ee Oromoo irratti qorannoo fi qo’annoo adda addaa gochaa jiran mammaaksota Oromoo irrattis xiyyeeffatanii osoo hojjetanii fi kitaabaan maxxansiisanii hawaasa bal’aa bira akka gahu osoo godhanii bayeessa ta’a.
Akkasumas, dhaloonni har’a jirus ta’ee kan boodarraan dhufaa jiru aadaa, duudhaa, safuu, seenaa fi amantii hawaasichaa qoratee akka aadaan abbaa isaa deebi’u taasisuuf tumsa fi dirqama isaa bahachuu qaba.
Aadaan mul’istuu eenyummaa fi mallattoo sabichaati.
Saba biroo saba tokko haala jiruu fi jireenya uummatichaa kan calaqqisiisuu fi seenaasaa kan mul’isudha.
Kana jechuun aadaan saba tokko iddoo bu’u ta’ee sabicha ibsuu kan danda’u ta’uudha.
Afoolli ammoo kan  sabnitokko barreeffamaan osoo hin taane afaan qofa fayyadamee aadaa isaa dhaloota dhalootatti dabarfatudha.
Afoolli ammoo gooroowwan baay’ee of jalatti kan haammatedha.
Mammaaksi hawaasa oromoo keessatti gahee guddaa qaba.
Seenaa, duudhaa, amantaa fi safuu isaanii ittiin ibsachuuf mammaaksatti gargaaramu.
Jaalalaa fi kabaja fira fi lafa, biyya isaaniif qaban mammaaksa gargaaramanii ibsatu.
Yaada kanarraa waanti nuyi hubachuu dandeenyu mammaaksatti fayyadamuun jaalala qaban ibsuun akka danda’amudha.
Keessattuu, hawaasni Oromoo akka itti dhimma bahatu kallattiin nutti agarsiisa.
Hawaasni Oromoo yeroo mammaakuyyuu “Ittoon soogidda hin qabnee fi dubbiin mammaaksa hin qabne hin mi’aawu,” jedhu
Kunis kan agarsiisu mammaaksi akka baay’ee barbaachisaa fi gahee guddaa qabudha.
Qorannoon kunis mammaaksota Oromoo dhimmoota dinagdee irratti mammaakaman kan Godina Jimmaa Aanaa Maannaa irratti xiyyeeffate kan raawwatamedha.
Seenaa, aadaa, duudhaa, achii as dhuftee fi amantaa isaa ittiin ibsata.
Afoolli hawaasichaa ammoo afaaniin dhaloota irraa dhalootatti himamuun waan daddarbuuf rakkooleen adda addaa mudachuu danda’u.
Fakkeenyaaf, rakkoon itti dabalamuu, irraa hir’achuu, irraanfatamuu/dagatamuu fi baduun ni mudata.
Mammaaksis gooroowwan afoolaa jalatti waan ramadamuuf rakkooleen kanneen mudachuu danda’u
Haa ta’u malee hanga yoonaatti hayyootni adda addaa afoolas ta’ee mammaaksa waraabuun kan lafa kaa’an baay’eedha.
Keessattuu, hayyoonni yookaan miseensonni Gumii Waaltina Afaan Oromoo ta’an funaanuun afoola hedduu barreessanii jiru.
Ani immoo funaanuu qofa osoo hin mammaaksota Oromoo dhimmoota dinagdee irratti mammaakaman kan Godina Jimmaa Aanaa Maannaa funaanuun qaaccesseera.
Qorannoo kanaafis, gaaffilee qorannoo barbaachisoo ta’an kanneen armaan gadiif deebii kennameera.
	Mammaaksi dhimma dinagdee irratti mammaakaman kam fa’i?
	Mammaaksi dhimma dinagdee yoomii fi eessatti mammaakamu?
	Mammaaksonni kunniin faayidaa akkamii qabu?
	Mammaaksonni kun yeroo ammaa kana sadarkaa akkamii irra jira?
Kaayyoon gooroon qorannoo mammaaksota Oromoo dhimmoota dinagdee irratti mammaakaman kan Godina Jimmaa Aanaa Maannaa keessaa qorachuun xiinxaluudha.
•	Mammaaksota Oromoo dhimma dinagdee irratti mammaakaman kam faa akka ta’an adda baasuu,
•	Yoomessa mammaaksota Oromoo dhimmoota dinagdee irratti mammaakamanii ibsuu,
•	Faayidaa mammaaksota Oromoo tarreessuun ibsuu,
•	Yeroo ammaa mammaaksota Oromoo sadarkaa akkamii irra akka jiran ibsuu,
Qorannoon kun bu’aa baay’ee qabaachuu danda’a.
•	Aadaan hawaasa aanaa kanaa gama mammaaksa kanaan jiru akka kuufamee turuu taasisa.
•	Namoota dhuunfaadhaanis ta’ee akka dhaabbataa (gareedhaan) qorannoo aadaa gaggeessuu fedhaniif akka wabiitti ni tajaajila.
•	Waajjira Aadaa fi Tuurizimii Aanaa Maannaatiifis ni fayyada. Sababni isaas waajjirri kun aadaa hawaasichaa kuusuuf kan dhaabbate waan ta’eef akka wabiitti isaan gargaara.
•	Mammaaksi kunneen afoolaan waan tureef gara barreeffamaatti jijjiiramuun og-barruu Oromoo ni guddisa.
Qorannoon kun bakkaan Aanaa Maannaa Godina Jimmaa irratti daanga’a.
Yeroo gabaabaa qorannoo kana keessatti hawaasa bakka biraa waliin wal baruuniyyuu waan ulfaatuuf bakka kana irratti xiyyeeffadheera.
Karaa biraatiin, qorannoon kun mata duree mammaaksota Oromoo dhimmoota dinagdee irratti mammaakaman irratti kan xiyyeeffatedha.
Aanaan Maannaa Godina Jimmaatti aanolee argaman keessaa tokko taatee magaalaa Jimmaa irraa gara Kibbaatti fageenya kiiloomeetira diigdamii lama irratti argamti.
Magaala guddoo biyyattii Finfinnee irraa immoo gara Kibba Dhihaatti kiiloomeetira dhibba sadii fi jaahatamii torba fagaattee argamti.
Magaalli guddoon Aanaa Maannaa magaala Yabbuu jedhamti.
Aanaan Maannaa kallattii hundaan aanolee Godina Jimmaatiin marfamtee kan argamtudha. 
Kaabaan Magaalaa Jimmaa, Bahaan Aanaa Limmuu Kossaa, Kibbaan Aanaa Saqqaa Coqorsaa fi Dhihaan Aanaa Gommaatiin daangeffamtee argamti. 
Aanaan Maannaa sabaa fi sab-lammii baay’ee kan of keessaa qabdu yoo taatu, jireessi isaanii saba Oromoodha
Qorannoon kun Uummata Oromoo Aanaa Maannaa keessa jiraatan irratti xiyyeeffata.
Irra jireessi jireenya hawaasa aanaa kanaa oomisha bunaan kan haammatamedha.
Midhaanotaa fi kuduraalee fi muduraaleen adda addaa keessatti argamu.
Midhaanotaa fi kuduraalee fi muduraaleen adda addaa keessatti argamu.
Haalli qilleensaa aanaa kanaa badda daree yemmuu ta’u, jireenya kan namatti toludha. 
Waajjira Misooma Qonnaa fi Waajjira Bulchiinsaa Aanaa Maannaa
Kana jechuun og-afaan hambaa uummataa kan dhaabbataan itti fayyadamaa dhalootaa dhalootatti afaaniin daddarbudha. 
Yaadni kunis og-afaan hambaa yookaan haftee seenaa dhala namaa kan himamsa yookiin afaaniin dhalootaa dhalootatti daddarbu ta’uu eera.
Og-afaan dubbii afaaniin yeedaloon kennametti yookiin hin kennamiin kalaqaa fi ogummaa dhimma hawaasummaa adda addaa irratti xiyyeeffatudha.
Og-afaan waantota hawaasni tokko raawwatu yookaan calaqqisiisu; seenaa, jiruu fi jireenya, eenyummaa fi ilaalcha hawaasaa bifa dubbii afaanii fi gochaan kan dhalootaa dhalootatti dabarsudha.
Og-afaan dimshaashumatti karaa lamaan ilaalamuu ni danda’ama. Inni tokko kan nama hawwatan ta’anii dubbiidhaan kan darban; lammaffaan, bifa walaloo fi yadaloon dhihaachuu kan danda’anidha.
Isaan keessaa muraasni og-afaan uummata qubee mataa isaa hin qabne seenaa mataa isaa ittiin dabarsuuf, akkasumas ittiin bashannanuuf oola.
Qorannoon kun mala qorannoo qulqulleeffataa irratti xiyyeeffata. Sababni isaa qorataan hawaasa bira deemuun gad fageenyaan dhugaa fi haala qabatamaa hawaasaa waan qoratuufi
Kanaaf qorannoon kun dhugaa hawaasaa irratti hundaa’uun waan hawaasichi qabu baasee ibsuuf kan kaayyeffatedha
Irraawwatamni qorannoo kanaa hawaasa Oromoo Godina Jimmaa Aaanaa Maannaa keessa jiraatan irrattidha.
Mata dureen qorannoo kanaa qaaccessa mammaalsota Oromoo dhimmoota dinagdee irratti mammaakamanii yemmuu ta’u, namoota beekumsa, dandeettii fi muuxannoo waa’ee mata-duree kanaa qaban irraa ni qoratama.
Qorataan qorannoo kana aanaa kana irratti kan xiyyeeffateef irra caalaa jiraataa fi hojjataa aanaa kanaa ta’uu fi hariiroo (walitti dhufeenya) jiraattota aanaa kanaa waliin waan qabuuf odeeffannoo gahaa argachuu waan danada’uufi.
Malli iddattoo qorannoo kanaa itti filatamanis mala miti-carraa keessaa mala eeruutti gargaaramuun manguddootaa fi namoota muuxannoo fi beekumsa waa’ee mammaaksota Oromoo dhimmoota dinagdee irratti mammaakamanii irratti qaban irraa odeeffannoo fudhachuuf mijataa ta’a.
Namoonnii fi gandoonni filaman qorannoo kanaaf gahaadha jedhee waan yaadeef lakkoofsa isaanii kan murteesseera. 
Af-gaaffiin kanbarbaachisuuf hawaasa kamiyyuu bifa barreeffamaan osoo hin taane odeeffannoo gahaa fuulaa fuulattiargachuuf tajaajila.
Odeeffannoo quubsaa fi barbaachisan mala kana keessatti ni argama.
Mala kana keesatti namoota kudhan mala miti carraatiin filachuun qorannoon irraa funaannama.
Qorataanis mala kanatti dhimma bahuun iddattoo isaa fuulaa fi fuulatti bira deemuun odeeffannoo quubsaa fi barbaachisa ta’ee argachuun yaadannoo ni qabata.
Yaadannoo qabate immoo xiinxaluun (qaaccessuun) waraqaa qorannoo isaa ni dhiyeessa.
Malli kun namoonni waa’ee mata-duree qorannoo kanaa irratti hubannoo qaban filachuun akka gareen mari’atan ni taasisa. 
Yeroo isaan mari’atan immoo waan isaan irratti yaada wal jijjiiruun waliigalan yaadannoo qabata.
Mala kana keessatti namoota kudhan filachuun garee lamatti qooduun ni mari’achiisa.
Gareen tokko namoota shan of keessaa qabudha.
Mala kanaaf, namoonni filataman kan waa’ee mata duree qorannoo irratti muuxannoo fi hubannoo gahaa fi quubsaa qabanidha.
Sababa malli kun filatameef qorataan odeeffannoo maloota af-gaaffii fi daawwannaa keessatti ifaa ta’uu fi dhaban qulqulleeffachuufi
Qorataan mala kana gargaaramuun yaada bal’aa fi barbaarchisraa ta’e argaachuuf gargaaruu danda’a.
Daawwannaan akkuma af-gaaffii, hawaasa keessa deemuun kan raawwatamudha. 
Qorataan waltajjiilee mammaaksonni irratti mammaakaman hawaasa keessaa sakatta’ee ni daawwata.
Waan argate bifa sagalee fi viidiyoo yookaan suuraan dhiyeessa.
Maddi odeeffannoo ragaa tokkoffaa odeeffannoo barbaachisaa kan hawaasa waliin fuulaa fuulatti wal arguun kan qoratamudha.
Maddi odeeffannoo ragaa lammaffaa immoo kitaabilee, galaalcha, barruulee, miidiyaalee adda addaa sakatta’uun kan qoratamudha.
Odeeffannoon maloota olitti eeramaniin, erga funaanamee booda qaacceffameera.
Kunis, walitti dhuufeenyaa fi walitti dhiheenya isaan mata duree mata dureetti qoqqooduun ta’a.malli qaaccessa ittiin dhihaatus mala seenessaa fi akkasumas gabatee fi lakkoofsaadha.
Mammaaksi afoola Oromoo keessaa tokko yoo ta'u jechoota beekkumsaa fi ogummaa qaban of keessaa qaba. 
Mammaaksi dubbii gabaabsanii fixuuf ykn salphaatti namatti himuuf tajaajila. 
Mammaaksi afoola Oromoo beekaman kessaa isa tokko. Oromoon dubbii cimsanii fi gabaabsanii fixuuf mammaaksatti fayyadama, keessaahuu warri maanguddoo. 
Yeroo baay’ee manguddoonni araarsufis ta’e marii hawaas-dinagdee adda addaaf yoo walga’an yaada isaanii gadi fagessanii garuu osoo dubbii hindheeressin ibsachuuf mammaaksatti fayyadamu. 
Kanarraa ka’udhaanis, Oromoon "Dubbiin dubbii fida mammaaksi dubbii fixa" jedha.
Mammaaksi beekumsaa fi muuxannoo maanguddootaati. 
Haasaan maanguddootaa yeroo baayyee mammaaksaan kan guutameedha, kunis dubbii gabaabsanii himuuf, dubbii mi'eessuuf ykn bareechuuf godhama. 
Kanaafis, sagantaa aadaa ykn hawaasummaa bakka maanguddoonni itti baayyatan keessatti mammaaksi baay’inaan dubbatama.
Yeroo baay’ee manguddooti araarsaafis ta’e marii hawaas dinagdee adda addaaf yoo walga’an yaada isaanii gadi fagessanii garuu osoo dubbii hindheeressin ibsachuuf mammaaksatti fayyadamu. 
Kanarraa ka’udhaanis Oromoon Dubbiin dubbii fida mammaaksi dubbii fixa jadha. 
Dubbii gar malee dheeressuu mannaa mammaaksaan gabaabsanii yaada cimaa lafa kaayyachuun akka danda’amu ibsuufis cuunfaa baay’isuun dubbii gogsuudha jadha oromoon. 
Kanaaf mammaaksi mariis ta’e haasawa Oromoo kessatti waan bakka guddaa qabudha. 
Aadaa Oromoo kessatti mammaaksi dubbii gabaabsufi fixuu qofa osoo hin ta’in dubbii mi’essufis shoora guddaa taphata. 
Dubbiin jaarsolii Oromoo mammaaksaan deggarame dhagahamee hin quufamu. Haaluma kana ibsuufis dubbii mammaaksa hinqabne mannaa ittoo soogidda hin qabne wayya jachuun mammaaksa mammaaksaan mi’eessa Oromoon. 
Bulchiinsa fi jaalala biyyaa, qabeenya uumamaa, siyaasaa, amantaa, addaa hojii, naamusaa fi safuu, heeraa fi seera, dhimma hawaasaa fi dinagdee walumaagalatti falaasamaa fi xinsammuu ummata Oromoo mammaaksa isaa kessatti hubachuun ni danda’ama. 
Mammaaksi gahee kana kan bahatudha. Seenaa saba tokkoo dhaloota itti aanuuf akka lufu taasisa.
Oromiyaan qabeenyaa mammaaksaan baay’ee soorettiidha.
Afoolaa keessaa kan akka mammaaksa qabeenyaa Oromiyaa kan ta’e ibsuun nama dhiba.  
Hundeen isaa aadaa Oromoo keessaa kan maddee fi irra jireessaan kan Oromiyaa keessatti dhalatee fi guddate akkaataa itti mammaaksi Oromoo aadaa isaa kan guyyuu akka ibsu hin wallaalu. 
Naannoolee Oromiyaa adda addaatti kan mul’atu mammaaksa malee haasaa(dubbiin) akka hin dubbatamnetu mul’ata. Manguddoonni Oromoo bakka wal dhabinsa hiikanitti, dubbii dubbatan mi’aawaa taasisuuf mammaaksa gargaaramu.
Dubbiin yaraa (ajaan) mammaaksa ofkeessaa qabu, dubbii bareeda irra caalaa dhaggeeffattoota hawwata.
Sababa kanaaaf, mammaaksa, “Dubbiin mammaaksa hin qabnee fi ittoon soogidda hin qabne tokko” jedhu.
Kunis kan agarsiisu mammaaksi dubbii hawaasichaa keessatti bakka guddaa akka qabudha. 
Mammaaksi akka hawaasichaa gahee guddaa kan qabudha. Mammaaksi dubbii jalqabuufis ta’ee dubbii xumuruuf ni gargaara. 
Kanaaf, hawaasni yemmuu mammaaku, “Mammaaksi dubbii fida; dubbii fixa” jedhu. 
Kunis kan hubachiisu, mammaaksi dubbii tokko akka eegalluuf ka’umsa akka ta’uu akka danda’udha. 
Akkasumas, dubbii tokko goolabuuf mammaaksi gahee guddaa akka qabu ibsa.
Xiinxala Mammaaksota Dhimma Dinagdee irratti Mammaakaman kan Hawaasicha irraa Funaanamanii
Mammaaksi Oromoo waan baay’ee kan ibsuufi gama baay’eetti hiikamuu kan danda’udha.
Akka hawaasa keessa deemuun funaanametti mammaaksi hawaasa Oromoo cirracha galaana keessaati; waraabamee hin dhumu.
Mammaaksi hawaasa Oromoof Aadaa, duudhaa, amantaa, safeeffannaa, ilaalchaa fi gorsa isaa dabarsee kan ibsudha. Aadaa hawaasichaa bifa afaaniin daddarbuun dhaloota tokko irraa gara dhaloota itti aanutti kan darbudha. 
Akkasumas, gahee dhaloota booda gara fuula duraatti qabatee deemuu ni qaba.
Mammaaksonni dhimma dinagdee irratti mammaakaman hawaasicha bira deemuun funaanaman tokko tokkoon isaanii akka kana gadiitti qaacceffamaniiru.
“Midhaan warra raatuu bona ganna nyaatu” mammaaksa kana irraa kan nuyi hubannu qabeenya nama gowwaa abbaan fedhe akka itti gargaaramu ibsa. 
Namni gowwaan akka barbaadame yoo jalaa nyaatamee illee na jalaa dhumaa hin beeku.
Gama biraatiin, namni abshaala ta’e akka barbaade of akka hin mine nu hubachiisa.
Boruuf yaaduun ni kaawwata. 
Inni raatuun/gowwaan garuu akka kanaa yaadee boruuf iftaaniif hin keewwatu.Har’umaaf jiraatee darbuu fedha.
Sababa kanaaf abbaan itti tole goree nyaata.Mammaaksi kanumaan walitti dhiyaatus ni jira.
“Boru hin beekneen qodaan bukoon ishee sagal!”Akka mammaaksa kanaattis namni boruuf hin yaadne har’a qofaa jiraatee darbuuf nyaata waan ta’eef karoora itti hin baasu.
Har’uma nyaatee kan boruu waaqatu beeka jedha.
Mammaaksi Oromoo dinagdee qusachuu agarsiisan kan biraan “Ol kaayan malee olka’aniif hin fuudhan!”jedha. 
Mammaaksa kana irraa kan nuti hubannu yoo qusatan malee akka boru itti fayyamuu hin dandeenye ibsa. 
Namni olkaayate yookaan qusate guyyaa rakkate itti fayyadamuu danda’a.namni olkeewwannee garuu faallaa kana guyyaa rakkoo bakka itti fidu dhaba.
Beela’ee waan nyaatu dhaba.
Dhukkubsatee waan ittiin yaalamu dhaba.
Kanaaf, mammaaksi kun dinagdee yookaan qabeenya keenya qusachuu akka qabnu nutti ibsa.
Akkasumas mammaaksi qusannoo agarsiisu, “Qunxur manaa fixxee cimmis mana guutti,” jedhan.
Mammaaksa kana keessatti jechi ‘Qunxur’ jedhu irraa fuffuudhaa jechuudha.‘Cimmis’ jechuun immoo walitti qabuu jechuudha.
Kanaaf, akka mammaaksa kanaatti namni qabeenya akka barbaade karoora malee itti fayyadamu manaa of jalaa fixa.
Kunimmoo, booda waan ittiin jiraatu akka dhabu taasisa.
Namni karooraan kuusatee itti gargaaramu garuu yoomuu akka hin rakkanne nu hubachiisa.
Namni qabeenya isaa karooraan fayyadamaa yoo qusate guyyaa rakkoo isaaf hin cinqamu.Bakkuma kaa’ee fudhatee itti gargaarama.
Mammaaksonni kan biroon qabeenyi ormaa akka nama hin fayyadne. 
Abbummaan isaa kan isaa kan ta’etti yoo fayyadame itti tola.
Kana agarsiisuuf mammaaksi mammaakamu "Muka biyya jiruun mana ijaaran" jedhu.
Kun kan agarsiisu waan hin qabne yookaan hin qabne akka hin abdannee fi itti hin fayyadamne ibsa.
Namni waan namaa abdatu yookaan ni argata yookiin dhaba. Kan ofii garuu yeroo barbaadanitti gammachuun itti fayyadama.
Sodaa fi dhiphuu tokko malee waan fedha isaa ittiin raawwatata.
Kanatti dabalatee mammaaksi kan biraan, “Kan qabaniin qaba dhaqu,” jedhu. 
Kunis kan agarsiisu qabeenyi ofii akka fedha ofiitti yoo itti gargaaraman kan nama gaafatu akka hin jirre eera. 
Kana nama biraa akka fedha keenyatti itti fayyadamuun hin danda’amu. 
Kanaafuu, qabeenyi ofii gaadidduu jireenya ofii akka namaaf taa’u ibsa.
Itti dabalees, “Kan mana qabu mala hin dhabu,” jedhama. 
Mammaaksi kunis qabeenyi abdii akka namaa kennu nama hubachiisa. 
Mana keessa jiraatan qabaachuun aara galfii yookaan boqonnaa tokko akka namaaf kennu nu hubachiisa. 
“Abbaan loonii dhoqqee hin xireeffatu,”  jedhama. 
Akka mammaaksa kanaatti, qabeenyi ofii yoomillee kabaja ofiiti malee nama akka hin tuffachiisne eera. 
Namni waan kan isaa akka hin tuffannee namaatti agarsiisa. Kana waliin wal qabatee mammaaksi haati ilmi ishee ballaa “Yaa bakkalcha koo,” jetti jedhama. 
Kanaaf, waan ofii bareedaadha.Kabaja isaa gad hin buusu jechuudha.
Akkasumas mammaaksi biraan “Godaa mannaa godoo ofii wayya” jette haftuun jedhama.
Mammaaksi kana irraa kan hubannu kan koo waan jedhan akka wabii namaaf ta’u eera. 
Haftuun jechuun dubara hin heerumnedha.Isheen illee mana maatii ishee keessa yemmuu jiraattu abbaa qabeenyummaan itti hin dhaga’amu ibsa. 
Kana waliin wal qabatee mammaaksi “Mana ormaa bareedaarra, godoo ofii wayya,” jedhus ni jira. 
Akka kanattis, manni ormaa hangam yoo miidhagellee hanga kan ofii caccabaa akka hin geenye eera. 
Kanaafuu, qabeenyi namaa yoomillee nama hin boonsu; kan ofii qabantu kabaja namaa kenna.
Mammaaksonni nama qabeenya hin qabne tuffachuuf mammaakamanis ni jiru. 
“Hiyyeessaaf hin qalani kan qalame nyaata,”jedhama.
Namni qabeenya hin qabne hiyyeessa jedhama.
Hiyyeessi bakka kamittiyyuu kabaja akka hin qabne namatti ibsa.
Hiyyeessaaf bakka taa’umsaa hin qabu.Dursi hin qabu.
Osoo uffataa fi qabeenya qabaatee garuu kan isaa dursee waamamuu fi bakka taa’umsaa argatu hin jiru. 
“Hiyyeessa irraa liqeeffachuu mannaa sooressa kadhachuu wayya,” jedhama.
Kunis nama qabeenya hin qabne tuffachuu agarsiisa. 
Namni hiyyeessi nama liqeessuu hin danda’u; yoo liqeesses boqonnaa nama dhorkata. 
Kana irraa ka’uun hiyyeessa irraa liqeeffachuun akka hin barbaachise hima.
Kanaafuu, kun namni qabeenya hin qabne hangam akka bakka hin qabne hubachiisa. 
Itti dabalees, “Hiyyeessi har’aa quufeen bulaatti duutee bulti,” jedhama.
Hiyyeesi gaafa argate nyaatee gaafa dhabe ammoo hagabuu bula.
Mammaaksi kunis tuffii hiyyeessaaf qabamu irraa ka’uun kan mammaakamudha.
Kana malees, “Billaachi ofiifuu hin qabduu dhagaatti uwwifti,”jedhama.
Akka mammaaksa kanaattis, hiyyeessa tuffachuu agarsiisa.
Namni qabeenya hin qabne ol hiixachuu hin qabu jechuun tuffata.
Garuu, namni dhabeef waan tokko hirmaachuu hin danda’u jechuun hin danda’amu ture.
Akkasumas, mammaaksi tuffii hiyyeessaa agarsiisu, “Mataa hiyyeessaatti haaduu baru,” jedhama.
Akka mammaaksa kanaatti, namni hojii rifeensa haaduu yookaan muruu hin beekne kan hiyyeessaa irratti sirreessuu eegalu eera. 
Kunimmoo, tuffii hiyyeessaaf qabanu irraa ka’uun kan raawwatamuu fi mammaakamudha. 
Namni qabeenya hin qabne kabajaa fi bakka hin qabne hubachiisa.Hiyyeessi yoo beela’e irraa hafaa adda addaafi daaraa yoo dhabe kan nama irraa hafe moofaa akka uffatu eera. 
Kun ammo nama tuffachiisa. Kanneen irraa kan hubannu, hiyyeessa ta’uu akka hin barbaachifnee hojjechuu akka qabu barsiisa. 
Qabeenyi hangam akka kabaja namaa kennuus mammaaksonni hubachiisan ni jiru. 
Mammaaksonni akka kanaa namni qabeenya ilaalcha fi kabaja guddaa akka qabu nama hubachiisa. 
Mammaaksi Oromoo yaada kana ibsu, “Ijoollee sooressaa dhungachuun gabbarsuu fakkaatti,” jedhama.
Mammaaksa kana irraa kan hubannu, namni ijoollee sooressaa ofiitti qabu akka waan inni jara sanaaf gad jedhee buluu fakkeessa. 
Qabeenya qabaachuu fi dhabuu adda addummaa guddaa uuma.
Sababa kana namni qabeenya hin kan isa qabeenya qabuu daa’ima isaa yoo dhungate akka waan kabaja isaa buusee jara sana gabbareetti ilaalama. 
“Kan harree hin qabne gaangee tuffata!” jedhama. 
Mammaaksi kunis hiyyeessi nama tuffachuu akka hin dandeenye ibsa. 
Mataa ol qabatanii dubbachuun qabeenya waliin akka wal qabatu ibsa.
Mammaaksi qabeenya irratti mammaakaman kan biroon, akka fedhaa fi hawwii ta’uu dhabuu kan ibsanidha. 
"Moluu tiyya boruufuu si'abdadhe" jedhe jaarsi aduun mataa dhoofte.
Mammaaksa kana irraa hubachuu kan dandeenyu, namni qabeenya isaa abdatee abdii irraa dhabuu kan eerudha. 
Akkasumas, mammaaksi “Miila lama qabaataniif muka lama hin koran,” jedhama. 
Akka mammaaksa kanaattis, namni qaba jedhee akka fedhaa fi hawwii isaatti akka gargaaramuu hin dandeenye eera.
Mammaaksonni qabeenya dhabuun akka jibbamaa ta’uu agarsiisanis ni jiru. 
“Dhabaaf malee fooniif nu uume” jette sareen jedhama.
Bakka gahuuf fedhan akka nama hanqisuu danda’ullee ni eera.
Kanumaan walqabatee mammaaksi “Dhabaaf malee cirriin cooma kajeelti,” jedha.
Kunis dhabuun hawwii ofii irraa akka nama hambisu nu hubachiisa.
Kana malees, “Deegarra ulfaatti” jedhee namtichi ashaboo mataatti baate.
Kun kan agarsiisu deegni hangam ulfaataa fi jibbisiisaa akka ta’e ibsudha.
Deegni yookaan hiyyummaan galma akka nama hanqisu hubachiisa.
Namni qabeenya yoo qabu waaqa uumaa isaa akka hin yaadanne ibsanillee mammaaksonni ni jiru. 
“Deegan malee waqayyo hin beekani,” jedhama.
Kunis, kan agarsiisu namni yemmuu deegu waaqni maal akka ta’e akka yaadatu eera. 
Yemmuu qabeenya qabu waan ofii isaatiif ummate itti fakkaata.
Guyyaa tokkoof illee waan jalaa hin hir’anne itti fakkaata.
Ta’us qabeenyi “Qabeenyi fixeensa ganamaati” waan jedhamuuf ni dhumti. 
Yemmuu kan waaqni akka jiru hubata.
Waaqa komachuu eegala.
Garuu, dhalli namaa oolee galuu isaaf, taa’ee ka’uu, nyaate sifaa’uu, dhugee dheebuu bahuu, deemee galuu isaaf guyyaa guyyaan waaqaaf galata dhiyeessuu akka qabu nu hubachiisa. 
Sababni isaa oolmaa namaa guutuu kan to’atu waaqa waan ta’eefi. 
Nama qabeenya isaa ollaa isaa waliin hin nyaanneef yookaan ollaa isaa hin kenneef maqaa doqna jedhu moggaasuuf.
Doqni akka hawaasichaatti baay’ee jibbama; ni tuffatama. 
Baay’ee qeequ.
Kana nu hubachiisuuf, mammaaksi, “Doqnaa fi garbuu sukkuumanii nyaatu,” jedha.
Kun agarsiisu doqni akka garaa jabeessa ta’e eera.
Haala salphaan qabeenya isaa nama waliin akka hin nyaanne eera. 
Akkasumas, mammaaksi abbaa qabeenyaa qabeenyi isaa yemmuu balleessu akka birmaataa yookaan deeggara hin qabne kan eeranis jiru. 
“Manni abbaan gube iyya hin qabu,” jedhama.
Namni ofii isaa balleessu akka namni itti birmatu hin barbaadu.
Kun ammoo namoota isa cina dhaabbatan akka hin qabne agarsiisa.
Kana waliin wal qabatee mammaaksi Oromoo, “Sangaa abbaan gaafa cabse, ormi ija jaamsa,” jedha.
Kun illee yoo abbaan balleesse kan cina dhaabbatu hin jiru; deeggaraa tokkollee hin qabaatu.
Mammaaksi Oromoo akka barbaadametti, yeroo barbaadettiifi bakka barbaadatti kan yaadatamee himamu miti. 
Galumsa mataa isaa qaba.
Kana mammaaksaan yemmuu ibsa, “Mammaaksi agibooqaba;calliseenamahindhufu,” jedhu manguddoonni Oromoo. 
Kunis kan agarsiisu mammaaksi galumsa mataa isaa danda’e akka qabudha. 
Mammaaksi dinagdee irratti mammaakaman waltajjiiwwan akka walgargaarsaa (daboo, afoosha, daadoo, qaboo(daboo waliin kan fakkaatu ta’ee nama tokkotti himatanii namni sun daboo namaa kadhatee kan dhufudha) , buusaa gonofaa),fi waldhabdee hiikuufaa irratti kan dhiyaatanidha. 
Waltajjii wal gargaarsaa irratti mammaaksonni mammaakaman jajjabina namoota waliin hojjataniif taasisuuf kan mammaakamudha. 
Mammaaksonni akka kana kan “Jabaatan galu, galan waan nyaatu,” jedhudha. 
Kun kan agarsiisu namoonni hojii hojjechaa jiran akka humna godhatanii hojjataniif kaka’umsa kennaaf. 
Akkasumas, nama rakkate yemmuu gargaaraniis humna taa’uufi. 
Mammaaksa “Deeganiif hin du’an,” jedhufaa mammaaku.
Kun kan namatti ibsu namni yoo hiyyoome akka yoo hojjete keessaa bahuu danda’udha. 
Namni ani deegeerra jedhee akka hojii hojjachuu hin dhaabneef kan mammaakamudha.
“Har’a dhabuun bor dhabuu miti,” mammaaksa jedhuutiin wal jajjabeessu.
Namni har’a qabeenya hin qabne, borus qabeenya hin qabaatu jechuu miti.
Kanaafuu, yeroo namoonni rakkatan furmaata ofii kennuuf cinqaman mammaaksota kanneeniin akka namni sun tasgabbaa’uu taasisu.
Kana malees, namoota sababa dinagdeen wal dhaban araarsuuf mammaaksi ni mammaakama. 
Namoonni adda addaa daangaa lafaa, dhaala abbaa isaa hirmaachuu irratti, qarshii walii kennuu, loon qixxee kennuu irraan kan ka’e waldhabuu fi kan biroo fa’aa irratti kan wallolaniif furmaata kennuuf mammaaksi ni mammaakama.
Mammaaksonni kunneen waltajjii araaraa irratti kan mammaakamanidha. 
Fakkeenyaaf, obbolaan lama lafa irratti yoo wal dhaban “Foon lafa jiru allaattiin samiirraa wal dhabdi,” jechuun jara wallolan gorsuun araarsuu yaalu.
Lafti sun gaafa isaan du’an lafatti hafa har’a garuu waliin gahanii jiraachuu dhabanii wal dhabuun isaanii barbaachisaa akka hin taane ibsu.
Akkasumas, “Nyaatanii gara firatti garagalanii liqimsu,” jedhu.
Akka mammaaksa kanattis namni fira isaan wal dhabee orma waliin jiraachuun ni ulfaata. 
Qabeenya irratti wal dhabee bor nama walii jiraatu dhaba. “Firaan boonu malee firatti hin boonan,” jedhu.
Akka mammaaksa kanatti namni qabeenyaan boonurra firaan boonu akka wayyu nu hubachiisa.
Kana malees, “Namni mana tokko ijaaru citaa wal hin saamu,” jedhu.
Akka mammaaksa kanaatti, namoonni fira ta’anii waliin jiraatan qabeenya irratti wal dhabuu akka hin qabne barsiisa.
Jiruufi jiireenyi isaanii walitti hidhataadh jechuudha.Kanaaf, mammaaksi dinagdee waltajjii araaraa irrattis akka dhiyaatu hubanna.
Mammaaksi faayidaa guddaa qaba.
Akka Ummata Oromootti mammaaksa jechuun soogidda jechuudha.
Akkuma yoo soogidda waantota adda addaa keessaa dhabne namatti hin mi’oofne, dubbiin yookaan haasawaan mammaaksa of keessaa hin qabne tasumaa hin mi’aawu.
Yoomessa mammaaksa dhimma dinagdee irratti ibsamuuf yaalametti mammaaksi namoota waldhaban araarsuu keessatti tajaajila guddaa qaba.
Namni qabeenya irratti wallole akka waliif dhiise walitti araaramuuf gahee guddaa qaba.
Kana waliin wal qabatee mammaaksi mammaakamu, “Mammaaksi dubbii fida; mammaaksi dubbii fixas,” jedhu.
Akkasumas, “Mammaaksi dubbii gabaabsa,” jedhu.
Mammaaksota kanneen irraa kan nuti hubannu, mammaaksi dubbii yookiin haasawaa tokko haala salphaa fi yeroo gabaabaa keessatti raawwachuuf akka nama gargaarudha.
Akkasumas, gorsuuf gargaara.
Namni qabeenya irratti wal dhabe akka irraa of deebisu taasisuuf ni gargaara. 
Namoonni wal dhaban akka diinatti dabarsanii wal hin kennine gorsuuf akkas jedhanii mammaaku.
“Wadalli harree nitii isaa irraa waraabessa hin dhowwu,” jedhu.
Kana jechuun namni fira isaa dabarsee diinatti akka kennuu hin barbaachisne gorsa.
Sababa qabeenyaa namoonni tokko tokko fira isaanii hamatu.
Kanaaf, mammaaksi kunneen namoota kanneeniif gorsa kenna.
Namoonni akka jabaatanii hojjataniif kaka’umsa taa’af.
Namni hojiif fedha hin qabne akka hojii haala bareedaa ta’ee hojjetuuf mammaaksi mammaakamu ni jira. 
Akkuma olitti ibsame namni hojii waliin hojjatu akka jajjabaate hojjatuuf kaka’umsa kennaaf.
Akkasumas, namoota qabeenya hin qabne jajjabeessuuf ni gargaara. 
Namoonni qabeenya hin qabne akka abdii hin kutne taasisuuf mammaaksi ni mammaakama. 
Fakkeenyaaf, “Jarjaraan re'ee hin horu,” jedhu.
Kana jechuun itti ariifataniif qabeenya hin horani jechuu agarsiisa. 
Obsa akka  barbaachisu eera. 
Namni obsa hin yeroo gabaabaa keessatti abdii kutata.
Kanaaf, ariifachuu akka hin barbaachifne ibsa.
Kana malees, namoonni wal gargaaruun akka hojjetanii mammaaksi ibsu jira.
Namni qofaa isaa hojjatu dafee hojii xumuruu hin danda’u.
kanaaf, nama isa barbaachisa. 
“Namni namaaf qoricha,” jedhu.
Namni nama malee jiraachuu akka hin dandeenye nu hubachiisa. 
Namni wal gargaaree waliin jiraatu, hojii of harkaa fixuuf baay’ee itti salphata.
Yeroo gabaabaa keessatti hojii baay’ee of irraa xumuranii galu.
Kanaaf, hojiirratti walgargaarsi barbaachisaa ta’uu mammaaksi ni ibsa. 
Mammaaksonni dhimma dinagdee irratti mammaakaman yeroo amma kana baay’inaa jiraachuu baatan illee jiru.
Kana jechuun haala ijaaramaa fi dhiyeenya isaatiin mammaaksi kan dagatamuu danda’amu miti ture. 
Haa ta’u malee, yeroo har’aa kana naannoo namoonni itti wal gargaaranii mammaaksota adda addaa gargaaraman baay’ee hir’ataa dhufeera. 
Kanaaf, sababa kan ta’e immoo yeroo ammaa kana meeshaaleen qonnaa ammayya ta’an gara lafa qonnaa irratti bobbaa’uun mammaaksi kun bakka akka hin arganne taasisaniiru. 
Osoo kun hin jirree namoonni bahanii yemmuu wal gargaaran mammaaksota baay’eetti gargaaramu ture. 
Yemmuu meeshaaleen kun bakka buufaman ammoo namoonni bahanii wal gargaaruun ni hir’ata. 
Kun immoo mammaaksi waltajjii kanneen irratti mammaakaman akka hir’ataniif daandii bana.
Akkausmas, guddina saayinsii fi teeknooloojii keessattuu wayita qonnaa qotan meeshaaleen teeknooloojii dhufuu irraa kan ka’e aadaa hawaasichaa akka dagatamu ta’ee jira. 
Yeroo ammaa kana mammaaksonni dhimmoota dinagdee irratti mammaakaman baay’ee hir’atanii jiru. 
Keessattuu, guddinni teeknooloojii dhibbaa guddaa mammaaksa dhimma dinagdee irratti mammaakaman irratti fide. 
Fakkeenyaaf, dhalataan yeroo ammaa moobayila qabatee waan biroo hojjachuu malee mammaaksonni abbootii isaanii irraa akka itti darbu hin dhagahani. 
Kun immoo guddina Afaaniifis ta’e dhalootaaf daddarbuu mammaaksota irratti dhiibbaa qaba.
Kana malees, dhaloonni ammaa itti fayyadama mammaaksaa baay’ee hir’iseera. 
Sababni isaa immoo, dhaloonni kunammayyummaa waan hordofuuf akka ta’edha. 
Mammaaksi guddina afaan saba tokko keessatti gahee guddaa qaba. 
Mammaaksi addunyaa kana keessatti bakka hundatti kan itti hin gargaaramne hin jiru. 
Garuu, haala itti fayyadamaa fi yeroo itti fayyadamaan adda ta’uu danda’a. 
Akka uummata Oromoo mammaaksi gahee guddaa kan qabudha. 
Mammaaksi hundee jireenya isaanii akka ta’etti himu.
Dubbiin dubbatmu mammaaksa malee bu’aa akka hin qabne himuuf mammaaksaa fi soogiddaa wal bira qabu.
Akka hawaasa qorannoo irra funaaname irraa hubatametti mammaaksa lubbuu hawaasichaa akka ta’etti ibsu.
Mammaaksaan dubbii fedhan ibsuun akka danda’amu ni eeru. 
Mammaaksi dhimma dinagdee agarsiisan irratti mammaakamanis yaada hawaasichaa gama dinagdeen jiran baasee akka ibsuu danda’u hubachuun danda’ame. 
Fakkeenyaaf, nama qabeenya hin qabne qeequuf mammaaksota garaagaraa akka gargaaraman ibsu. 
Mammaaksi dinagdee irratti mammaakaman yeroo hojii walgargaarsaa adda addaa fi waltajjii araaraa namoota waa’ee dinagdee irratti waldhaban araarsuuf ta’u keessatti akka itti gargaaraman namoota odeeffannoon irraa fuunanameerra hubachuun danda’ameera.
Akkasumas, qorannoo kana keessatti mammaaksonni dinagdee irratti mammaakaman sababa saayinsii fi dinagdeeti.
Kunimmoo, aadaan wal gargaarsa akka hafu taasisuun mammaaksonni kunneen akka hir’ataniif sababa ta’eera. 
Kana malees, dhaloonni itti fayyadamuu dhabuu irraa kan ka’e mammaaksonni kunneen akka baduuf daandii qabataniif sababa akka ta’an hubachuun danda’ameera. 
Mammaaksi guddina afaan saba tokko keessatti gahee guddaa qaba. 
Mammaaksi addunyaa kana keessatti bakka hundatti kan itti hin gargaaramne hin jiru. 
Garuu, haala itti fayyadamaa fi yeroo itti fayyadamaan adda ta’uu danda’a. 
Akka uummata Oromoo mammaaksi gahee guddaa kan qabudha. 
Mammaaksi hundee jireenya isaanii akka ta’etti himu.
Dubbiin dubbatmu mammaaksa malee bu’aa akka hin qabne himuuf mammaaksaa fi soogiddaa wal bira qabu.
Akka hawaasa qorannoo irra funaaname irraa hubatametti mammaaksa lubbuu hawaasichaa akka ta’etti ibsu.
Mammaaksaan dubbii fedhan ibsuun akka danda’amu ni eeru. 
Mammaaksi dhimma dinagdee agarsiisan irratti mammaakamanis yaada hawaasichaa gama dinagdeen jiran baasee akka ibsuu danda’u hubachuun danda’ame. 
Fakkeenyaaf, nama qabeenya hin qabne qeequuf mammaaksota garaagaraa akka gargaaraman ibsu. 
Mammaaksi dinagdee irratti mammaakaman yeroo hojii walgargaarsaa adda addaa fi waltajjii araaraa namoota waa’ee dinagdee irratti waldhaban araarsuuf ta’u keessatti akka itti gargaaraman namoota odeeffannoon irraa fuunanameerra hubachuun danda’ameera.
Akkasumas, qorannoo kana keessatti mammaaksonni dinagdee irratti mammaakaman sababa saayinsii fi dinagdeeti.
Kunimmoo, aadaan wal gargaarsa akka hafu taasisuun mammaaksonni kunneen akka hir’ataniif sababa ta’eera. 
Kana malees, dhaloonni itti fayyadamuu dhabuu irraa kan ka’e mammaaksonni kunneen akka baduuf daandii qabataniif sababa akka ta’an hubachuun danda’ameera. 
Hawaasni Oromoo aadaa, duudhaa, safuu, amantii, falaasama, seenaa fi dhugeeffannaa mataa isaa kan qabu dha. 
Calaqqisiistonni eenyummaa hawaasaa kun sababoota adda addaan dhiibbaan irra gahee yeroo ammaa kan dagatamaa fi hafanii kan badan jiru.
Akka kanaan mammaaksi Oromoo dhimma dinagdee irratti mammaakamanis akkum olitti ibsamuuf yaalameeti daandii baduu fi dagatamuu irra gahanii jiru.
Kanaafuu, akka qorataatti yaadolee armaan gadii lafa kaa’ee jira.
	Dhaabbileen mootummaas ta’e miti mootummaa kanneen dhimmi aadaa, amantii fi dhugeeffannaa isaan ilaallatu waa’ee mammaaksa Oromoo irrattis xiyyeeffatanii osoo hojjetan gaarii ta’a.
	Hayyoonni Oromoo kanneen waa’ee Oromoo irratti qorannoo fi qo’annoo adda addaa gochaa jiran mammaaksota Oromoo irrattis xiyyeeffatanii osoo hojjetanii fi kitaabaan maxxansiisanii hawaasa bal’aa bira akka gahu osoo godhanii bayeessa ta’a.
	Dhaloonni har’a jirus ta’ee kan boodarraan dhufaa jiru aadaa, duudhaa, safuu, seenaa fi amantii hawaasichaa qoratee akka aadaan abbaa isaa deebi’u taasisuuf tumsa fi dirqama isaa bahachuu qaba.
	Barattoonni Afaan Oromoofi Og-barruu barannehawaasa keessa seennee hubannoo namoonni aadaa kanarratti qaban hubannee adda baafachuudhaan waa’ee mammaaksota Oromoo irratti hubannoo gaarii akka horatanii aadaa isaaniitti akka boonan osoo hojii hubannoo cimsuu irratti hojjennee jijjiirama fiduu qabna.
	Waajjirri aadaa fi turizimii Aanaa Maannaa aadaa hawaasaa qorachuun hawaasaaf marii paanaalii qopheessuun aadaan hawaasaa akka waltajjii isaatti deebisu taasisuu qaba. 
Duraan dursee, jalqabaa kaasee hanga har’aatti nagaa naaf kennuun sadarkaa kana irra akkan ga’u kan nagargaare Waaqayyoon galateeffadha. 
Itti aansuun milkaa’insa qorannoo kanaatiif beekumsaafi muuxannoo qabaniin osoo hin nuffiin qajeelfamaafi gorsa kan naaf kennan gorsitoota koo Fiqaaduu Baldaa galateeffadha. 
Kana malees namoota kallattii gara garaatiin qorannoo kana irratti yaadaafi beekumsaan na deeggaran galateeffachuun barbaada. 
Akkasumas, yeroo isaanii aarsaa gochuun ragaa qorannoo kanaa kan naaf kennan barsiisota Mana Barumsaa Moodeelii Yuunivarsiitii Haramaayaatti Afaan Oromoo barsiisankanneen ragaa qorannoo kanaa kennuun gargaarsa naaf godhan heddun galateeffadha. 
Dhumarratti, yeroon ani qorannoo kana hojjadhu maatii koo kunuunsuu fi haala hundumaan kan nagargaaraa ture abbaa manaa koo Obbo Mulugeetaa Buusaa baay’een galateeffadha.
Qorannoon kun xiinxala qabiyyee mammaaksota Oromoo dhiirotaafi dubartoota gadi qabanii kitaaba mammaaksa Oromoo Jildii 3ffaa irratti bu’uureffachuun dhiyaate. 
Qorannoo kanaaf ka’uumsa kan ta’e, mammaaksonni Oromoo hedduun qabamanii jiildiiwwan adda addaan kaa’annii qabiyyee, hiikaa fi ergaa isaanii heddumminaan hinxiinxalle. 
Kana malee mammaaksoonni gadi qaboo koornyaalee lameen irratti mammaakaman miidhaa isaan qaqqabsiisan hayyoota garagaraatiin qorataman baay’inaan hin jiran. 
Kan jiranillee caalmaatti mammaaksoota gadi qabamuu dubartootaa ibsan irratti xieeffatu. 
Akkasumas miidhaalee mammaaksonni koorniyaalee lameen gadiqabuuf mammaakaman hawaasa irratti qaban maal maal akka ta’e addaan baasuun hin ibsine. 
Qoorannoon kunis mammaaksota Oromoo dhiirotaafi dubartoota gadi qaban xiinxaluun hiika mammaaksoonni kunneen qaban ibsuuf irratti xiyyeefata. 
Qorannoo kana gaggeessuuf mala qorannoo akkamtaa yoo ta’u ragaaleen qorannichaa qaaccesa harshammee fi afgaaffii gargaaramuun funaanamaniiru. 
Ragaaleen funanamaniis akkataa mammaaksonni ergaa gadi qabaa dhiirotaafi dubartootaa qaban akkaataa galumsa isaaniitiin xiinxalamaniiru.
Argannoowwan qorannichaasmammaaksonni Oromoo gadi qabamuu dhiirotaa fi dubartootaa kallattii adda addaatiin akka calaqqisiisan.
Kanamalees miidhaaleen gama kanneeniin mul’atanis, hawaasa biratti akka gadaanaatti lakkaa’amuu,qabeenyaarratti aboo dhabuufi mirga filatamuun siyaasa keessatti qooda fudhachuu dhabuun dhiirota jalatti akka bulan taasifamuu fa’a. 
Ilaalcha hawaasaarraa ka’een, carraan dubartootaa dhiirotaan kan murtaa’u ta’uudha. 
Yeroo ammaa kana itti fayadamni mammaksota kanneenii hamma tokko hir’ina qabaatus ilaalchonni kana dura hawaasa keessa turan ammas darbanii darbanii kan calaqqisan ta’uun hubatameera.
reviews
Miliyoona ilaale keessaa yoo xiqqatee dhiibba shan kan kooti. 
Sirba kee kan duraa irraa jalqabee hamma ammaatti, wanta ati gootu baayyee naaf taheera. 
Baga nagaan dhuftan diraamaa kiyyoo jabeessaa yaa oromoo
Baayyee isin jaalladha akkuma kanaan itti fufaa
Baayyee bareeda maatii  kiyyoo ija diina  irraa  hafaa 
sirba afaan oromoo nan jaalladha
waaqayyo gaafa nama uumu ogummaa itti kenne.
Of tahuun cubbuu miti. 
Sun immo cubbuu isaa guddaa tii. 
Of tahu keessan itti  ana duwwaa miti kan isinitti gammada, kan isin uumee illee isinitti gammada. Jabaadhaa. 
Baayyee bareeda 
waaqayyo umurii siif haa kennu.
Miliyoona ilaale keessaa kan koo baayyee taha
Baayyee bareeda hojii gaarii dha
Itti deebisaa nuuf tolchaa. 
Baayyee baayyee  isin jaalladha.
 maatii kiyyoo torbee darbee isin eegaa turre
nama jaalala diraamaa kiyyoo qabame 
ani iyyuu baayyee eegaa ture torbee darbe hafe
Baga nagaan nuuf dhuftan 
sanyii koo oromoo koo maatii naaf tahaa
mucaa jaalala sanyii koo oromoo kiyya maatii naaf tahaa
Itti deebisaa nuu hojedha 
kiyyoo jabeessaa nama akka koo jaalala 
Baga nagaan dhuftan diraamaa kiyyoo baayyee sin jaalladha
baga nagaan dhuftan isin baayyee nama itti tola Jabaadhaa nu jiraadhaa qaalii waan keenya diraamaa kana akka koo jaalala isaaf qabdan itti muldhisaa mee ilma oromoo
Nama akka koo kiyyoo jaalala jabeessaa
baga nagaan dhuftan kiyyoo Koo isin Hunda Nan jaalladha
Bagaa nagaan dhuftan maatii kiyyoo
baga nagaan dhuftan 
Baga nagaan dhuftan maatii Diraamaa kiyyoo 
baga nagaan dhuftan kiyyoo diraamaa
baga nagaan dhuftan maatii diraamaa kiyyoo baayyee bareeda
Torbee darbee hafuu keessan na arse
diraamaa kiyyoo kana Osoo guyyaa guyyaa  gadhiifame akkam nama itti tolaa  Jabaadhaa 
baga nagaan dhuftan hinturiinaa garuu Baayyee isin jaalladha
Baga nagaan dhuftan. 
Diraamaa qalbii nama fuudhu dha nuuf jiraadhaa ammas itti fufaa
Baga nagaan nuuf dhuftan maatii Diraamaa kiyyoo baayyee isin Jaalladha
kiyyoo diraamaa baga nagaan dhuftan qaalii keanya
Baga nagaan dhuftan kiyyoo baayyee isin jaalladha
baga nagaan dhuftan diraamaa kiyyoo koo
Baga nagaan nuuf dhuftan 
Meelaalaa guyyaa guutuu buna dhugaa oolta kaa!
baga nagaan dhuftan kiyyoo diraamaa baayyee isin jaalladha Jabaadhaa
Baga nagaan dhuftan uummata gaarii nana
isin nan jaalladha maatii diraamaa kiyyoo Jabaadhaa oromoo koo
baga nagaan dhuftan maatii diraamaa kiyyoo qaalii keanya nuuf jiraadhaa 
Baga nagaan nuuf dhuftan maatii jaalala kiyyoo 
Baga nagaan dhuftan! 
Baga nagaan dhuftan kiyyoo baayyee isin jaalladha 
nama akka koo torbee waggaa itti taatee yoo jiraate jaalala isaa maatii kiyyoo kanaaf agarsiise
Maaloo maaliif turtan, hunda baga nagaan dhuftan
Baga Nagaan dhuftan Qaalii koo 
Diraamaa kiyyoo baga nagaan dhuftan
Baga Nagaan dhuftan maatii jaalala fi kabaja kiyyoo 
Diraamaa kiyyoo baayyee nama itti tola 
baga nagaan dhuftan maaliif  nuu jalaa bade baayyee isin yaade 
Qaalii keenya baga nuuf jiraattan boqonnaa sammuu koo 
Baga nagaan dhuftan maatii diraamaa kiyyoo 
siinan meelaalaa dhiifama ni godha garaa jaalala qaba
Akkuma itti  meelaalaa gumaa abbaa ishee baastuu arguuf ariifadhe ani.
Bagaa nagaan dhuftan diraamaa kiyyoo Diraamaa baayyee nama itti tola
Baga nagaan dhuftan
Baga nagaan dhuftan hawwii ofii  
Baga nagaan dhuftan Jabaadhaa sanyii koo
baga nagaan dhuftan baayyee jaalladha diraamaa keessan nurraa hinturiinaa
diraamaa afaan oromoo keessaa diraamaa kana qofa hawwii guddaa eega baayyee natti tola 
Diramaa keessan Maal nama jibbe beektu addaan Kutaa itti deebitu 
baga nagaan dhuftan diraamaa kiyyoo
Nuuf Jabaadhaa maatii diraamaa kiyyoo
Diraamaa akka gaarii itti dhiyyaacha jiru dha ,Jabaadhaa
Baayyee bareeda garuu osoo waan akka yaadaoo kana duraa qabaate irra caalaa hawwataa taha.
akkan isin jaalladha hanga torbee dhufuu nagaan naaf turaa 
Akka afaan kee siif haa tahu siinan.
Kan hardhaa baayyee natti tole 
Baga nagaan dhuftan ijoollee oromoo maatii diraamaa kiyyoo
Baga nagaan dhuftan baayyee isin jaalladha
oromoo koo maatii naaf tahaa wal jabeessaa
Baga nagaan dhuftan isin jaalladha 
Jabaadhaa  baayyee bareeda  garraamii baayyee qaba diraamaa kiyyoo
Baga nagaan dhuftan uummata jaalala
baayyee nama itti tola Jabaadhaa itti fufaa
Bagaa nagaan dhuftan maatii diraamaa kiyyoo
Baga nagaan dhuftan kiyyoo koo maatii diraamaa keenyaa
Baga nagaan dhuftan Jabaadhaa hojii gaarii dha
waan ajaahiba ani illee kana dura ilaale hinbeeku garuu ,amma ergaa dhugaa baayyee of keessaa qaba diraamaa isaas baayyee  nama itti tola oromoo koo
baga nagaan dhuftan maatii jaalala mee asumaan maatii naaf tahaa ulfaadhaa
Baga nagaan dhuftan ,
Maaloo baayyee dhuma isin jaalladha oromoo koo
Siinan maaloo Mucaa  hinifatiin
siinan dubartii heerumte jettee daahima ifattaa amma
baayyee natti tole Jabaadhaa itti fufaa
Baga nagaan dhuftan garuu nu jalaa adda hinkutinaa torbee darbee isin eega ture
Daqiqaa itti nuuf dheeressaa xiqqoo maaloo
kiyyoo baga nagaan dhuftan baayyee  isin jaalladha
Baga nagaan nuuf deeebitan
Baga nuuf dhuftan sabboonaa keenya
jaalala diraamaa kiyyoo kun akka malee qabe 
Baga nagaan dhuftan
Baayyee bareeda diraamaa keessan
Baga Nagaan Nuuf Dhuftan kiyyoo
Baga nagaan dhuftan maatii diraamaa kiyyoo
Nuuf Jabaadhaa ijoollee oromoo baayyee amma iyyuu
Baayyee isin jaalladha naaf jiraadhaa
Baayyee bareeda Jabaadhaa 
baayyee nama itti tola Jabaadhaa
Dhiisi meelaalaa dhugaa diina kee yoo taate itti deebihi
Hawwii guddaa waliin isin eegaa turre
Baga nagaan dhuftan maatii diraamaa kiyyoo
Torbee darbe maaliif haftan 
Baga nagaan dhuftan oromoo koo
Jabaadhaa baayyee nama  itti tola
Baga nagaan dhuftan baayyee isin jaalladha
garraamii daahima godhannaa jettaa meelaalaa sagantaa biraa qabdi
Baga nagaan dhuftan baayyee natti tola
Baga nagaan dhuftan garuu kan adda kuttan kana nu dhiisaa
Haala qulqullina suura fi sagalee akkasumas dandeettii taatotaa hunda baayyee nama hawwata! 
Itti fufaa hojii kana caalu isin irraa eegna! 
ijoollee oromoo hunda isaan jabeessaa!
. garuu dilbata tokko tokko hafa osoo dilbata Hunda dhiyaatee baayyee gaarii dha
baga nagaan dhuftan adaraa keessan torbee irra akka hindabarre amma booda baayyee isin jaalladha
gar fuula duraa  kana caalaa itti fufuu qabdu,, 
baayyee nama tola dhugaa kana malees fiilmii afaan oromoo  itti yaada malee ijoollee keenyaa
dhiifama waliin isin waliin hojjechuu dandahaa
torbee immoo maalif haftani 
gidduu gidduun hinbadiina maaloo 
mucaa karorfate sana jabeessaa inni nama artii, baayyee nama itti tola ijoollee keenyaa Jabaadhaa
Baga nagaan dhuftan uummata bareeda nana
Maaliif Akkanatti Addaan Tursiiftu
Gumaa abbaa ilma baasa jedhan jabaadhaa meelaalaa 
baga nagaan dhuftan Diraamaa kiyyoo  koo
Nuuf jiraadhaa baayyee isin jaalladha  hojii baayyee bareeda 
dhuma  meelaalaa arguuf jarjaree jira
diraamaa kana Ana ilaale jalqaba 
baga nagaan dhuftan  kiyyoo diraamaa 
Jajjabee qaalii uummata oromoo Jabaadhaa
Siinan jaalala obboleettii abbaa mana meelaalaa hintahin hinhafu akka shakkii kootti
Baayyee nama tola Jabaadhaa
Diraamaa kiyyoo baga nagaan dhuftan 
Waan Ajaahiba baayyee bareeda qulqullina sagalee akkasuma filannoo bakka nama tola galatoomaa Jabaadhaa
Nu jalaa fagaate torbee tokko ol
Baga nagaan dhuftan kiyyoo diraamaa
baga nagaan dhuftan maatii kiyyoo diraamaa uummata oromoo koo
diraamaa kiyyoo waan baayyee akka bareedu godhe inni biraa ijoollee baayyee bareeda waan qabuuf
Baga nagaan dhuftan torbee kana  adda hinkutne baayyee nama tola
Baga nagaan dhuftan diraamaa kiyyoo jaalala keessan qabamee jira
baga nagaan dhuftan maatii  diraamaa kiyyoo ijoollee oromoo
baayyee bareeda baga nagaan dhuftan sanyii koo oromoo
baga nagaan dhuftan  baayyee nama itti tola nuuf jiraadhaa itti nu fufaa
Kan naan galle jira naaf deebisaa. 
Roobsan akkas jedhe Firoo  Dafee jaarsummaa erguun qaba malee qofummaan itti dhagaahamaa jira obboleettii ishee jalaa fudhate jedhe
. Akka meelaalaa obboleettii siifan taate yoom beeke
diraamaa kiyyoo nama itti tola baga nagaan dhuftan maatii jaalala
baga nagaan dhuftan diraamaa kiyyoo baayyee isin jaalladha
kiiyyoo baga nagaan dhuftan 
jalqaba ilaale nama akka koo diraamaa kiyyoo jaalala jabeessaa uummata oromoo
Ana jalqaba ilaale  na hordofaa mee
baga nagaan dhuftan kiyyoo diraamaa
Jalqaba irratti ana ilaale Hardha
Ajaahiba  kiyyoo diraamaa waan baayyee nama tola itti fufaa
Hadara nurraa hintursiina baayye isin yaadna
baayyee bareeda kiyyoo diraamaa nama tola Jabaadhaa
baga nagaan dhuftan oromoo koo
baga nagaan dhuftan  kiyyoo
Jabaadhaa haluma kanan itti fufaa maatii diraamaa kiyyoo
diramaa ajaahiba baayyee nama itti tola Jabaadhaa oromoo koo
baga nagaan dhuftan  kiyyoo nurra hintursiina
Baayyee nama itti tola galatoomaa garuu beeksisa yeroo diraamaa caale isa nuuf fooyyeessaa
baga nagaan dhuftan baayyee nama itti tola Jabaadhaa
Obbolaa koo maatii naaf tahaa ilma oromoo koo
Ajaabiba Fuuldura kan muldhatuu fi dubbii dhokataa baayyee kana keessa jira kan hubate
diraamaa kiyyoo beeksisa isaa baayyee dheeraa tahe maaloo beksiisaa gabaabsaa
Diraamaa kiyyoo baayyee nama tola Jabaadhaa
diraamaa sana caalaa yeroo Beeksisa yeroo baayyee fudhate
baayyee bareeda jajjabee oromiyaa biqilchite baayyee isin jaallanna jiraadhaa
beeksisa yeroo fudhate yeroo lama yoo beeksisa gahaa dha bar!
dhugaa diraamaa kiyyookun osoo nama itti tola dhuma
ani kiyyoo diraamaa nan jaalladha
ani Hardha yeroo jalqabaa ilaale kiyyoo osoo eeguu Jabaadhaa akkan isin jaalladhu
Ijoollee oromoo Jabaadhaa maatii koo Ebbifamaa
Baayyee nama itti tola Jabaadhaa
Diraamaa afaan oromoo kana dhuma isaa arguu  baayyee cima
Jaalallee siifan akkamitti akka meelaalaa obbolleetti siifan tahu baree naan galle
Diraamaa kiyyoo kun baayyee bareeda dhufe, ergaa isaa haala miidhagaa dhufeera
Garuu kutaa Siifan fi hiriyyaa ishee baayyee nama itti hintola
Jabaadhaa maatii diraamaa kiyyoo diraamaa baayyee nama itti tola dhugaa 
Maatii kiyyoo beeksisa dheerate
Baayyee isin jaalladha Jabaadhaa hojii gaarii itti jirtan itti fufaa
Meelaalaa xiiqii keessaa bahii firoo jaalladhu
Siinan na marare gadda keessa jira Ani Amma iyyuu meelaalaa waliin hariiroo uumuu barbaada
Dhugaa siinan nama cimaa fakkeenya naaf  tahu dha jabaadhu siinan
ajaahiba bareeda  akka isin jaalladhu maatii diraamaa kiyyoo koo
Baayyee jaalladha diraamaa kiyyoo osoo ilaale hinquufiin dhume 
ani yeroo tokko itti ilaale fixuu na cinqa fakkata
Meelaalaa xiiqii Abbaa firoo irraa qabdu ijoollee isaa irratti bahuun bareeda miti yakka abbaa  raawwate ilma itti gaafatamaa
hunda siinan jaalallee isaa duraa waliin waan  jiruuf firoo waliin jireenya gaarii akka jiraattu hawwii guddaa qaba
haadha siinan nu boonsaa jirti akka caaltuu eelaa goote sana gochuu dhiistee 
Maaloo dafaa nuu koottaa jaalalli diraamaa kanaa baayyee nama ajaahiba erge inni dabarsu illee baayyee dha
yeroo diraamaa kiyyoo gabaaba dha maaliif garuu
Mee eenyu kan akka koo tilmaamee hiriyyaa obboleettii firoo siinan warri jettan 
Dheebuu nutti tahee jira baga nagaan dhuftan 
Seenaa bahaa dhuma tahe, osoo gara saahatii  tokkoo itti illee fooyyahe
Baga nagaan dhuftan
iccittii roobsan maaliif ifa nuuf bahuu dhabe
Jabaadhaa baayyee nama itti tola diraamaa bareeda dha
akka isin jaalladha maatii diraamaa kiyyoo
Jaalallee siinan ishee duraa siinan itti deebihuun diraamaa kana baayyee akka bareeda godha
Baayyee nama itti tola Jabaadhaa
taatoo akka keessanii kana osoo qabnuu maaliif fiilmii jaraa ilaallee gubannaa jedha ani. 
baayyee nama itti tola dhugaa nuuf jiraadha isin hordofa jirra
Baayyee nama itti tola Jabaadhaa maatii diraamaa kiyyoo
Jabaadhaa baayyee nama itti tola
haala hojii keessanii bareeda dha isaa kanaf galatomaa Jabaadhaa artii oromoo haa gudda
Garuu ammoo yeroo beeksisa akka malee baayyate
nuuf jiraadhaa isin jaalladha hunda keessanuu maatii diraamaa kiyyoo 
Diraamaa qulqullina isaa eegate sabboontota oromoo hojjete baayyee tokko nama tola Jabaadhaa oromoo koo
Maatii diraamaa kiyyoo baga nagaan nuuf dhuftan 
Beeksisa baayyee tahe malee bareeda yeroo isaa dabalaa
Diraamaa xiiqii dhuma isaa Waaqayyo nu haa agarsiisu
diraamaa Kiyyoo baayyee natti Tola hojii baayyee bareeda Jabaadhaa itti fufaa
baga nagaan dhuftan
Jabaadhaa maatii diraamaa kiyyoo isin jaalladha
baga nagaan dhuftan maatii jaalala warra kiyyoo diraamaa
diraamaa kana jabeessaa  warra akka koo diraamaa kiyyoo jaalala
Amma baayyee qalbii nama fuudha jira diraamaa kiyyoo
baga nagaan dhuftan oromoo koo maatii diraamaa kiyyoo
kutaa kana irratti Haadha siinan qofaa garaa na nyaata jira.
Baga nagaan dhuftan maatii diraamaa kiyyoo
Diraamaa kiyyoo kana baayyee eege jira
Diraamaa daawwachaa hinjirru yeroo beeksisa daawwachaa jirra
Dhugaa ani baayyee isinitti boona, hojii keessan baayyee nama itti tola Jabaadhaa. 
Diraamaa kiyyoo Jabaadhaa amma torbee dhufuu maaltu obsaa egaa
Diraamaa kana ilaale sanbata osoo eege sanbata darbe naan dhabe hardha garuu argadhe yeroo kabaja hinjirtan
Yeroo diraamaa keessan irra yeroo beeksisa keessan irra baayyee dha
Kiyyoo dhabuu hindandeenye
Dhugaa haadha siinan Ilma isheetif ni rakkatti jaalallee siinan  rakkatti  Wayyoo Haadha koo
baga nagaan dhuftan diraamaa kiyyoo diraamaa keessan nama itti tola
Waan akkam bareeda irra gahee dhume Jabaadhaa
galata argadhe maatii kiyyoo
Baga nagaan dhuftan maatii diraamaa kiyyoo warra jaalala
baga nagaan dhuftan
Maali inni akka siifan obboleettii meelaalaa taate beeka moo maaliif obboleettii ishee jalaa fudhate jedha
diraamaa ajaahiba warra Kiyyoo Qaalii Koo  baayyee isin jaalladha 
warra diraamaa kiyyoo Baga nagaan dhuftan qaalii keenya baayyee isin jaalladha 
Beeksisa keessan baayyee baayyate
diraamaa Ajaahiba baayyee bareeda Jabaadhaa itti fufaa
Dhugaa yeroo beeksisa baayyate
baga nagaan dhuftan akka itti isin jaalladhu warra koo warra oromoo maatii diraamaa kiyyoo
Jabaadhaa maatii diraamaa kiyyoo isin waliin jirra
baga nagaan dhuftan
baayyee nama itti tola dhugaa diraamaa keessan Jabaadhaa
Diraamaa keessan bareeda dha 
Baga nagaan dhuftan maatii kiyyoo baayyee nama itti tola Jabaadhaa itti fufaa
Baga nagaan dhuftan
diraamaa ajaahiba hojjettan warra kiyyoo Qaalii koo Jabaadhaa baayyee nama itti tola
osoo yeroo diraamaa  baayyee tahe maal qaba Jabaadhaa
gumaa abbaa keetii baasuu kee natti tola wabii hacaaluu hundeessaa fakkeenya taata jedhee yaada bareeda koo
Baga nagaan dhuftan maatii kiyyoo
diraamaa kiyyoo Baayyee nama itti tola itti fufaa
Saahatii dheeraa nuuf kennaa mee yeroo diraamaa nuu jalaa xiqaate
nurraa hinturiina dafaa gadi nuu gadhiisaa
Nuuf jiraadhaa baayyee isin jaalladha diraamaa kun addatti ergaa guddaa dabarsaa jira
Baga nagaan nuuf dhuftan
baga nagaan dhuftan maatii  kiyyoo isin yaada jirra
baga nagaan dhuftan isin eegaa turre baga nagaan nuu dhuftan
baga nagaan dhuftan maatii diraamaa kiyyoo hojii bareeda hojjettan
Uummata jaalala warra kiyyoo diraamaa baga nagaan dhuftan Jabaadhaa
hojii Meelaalaa nama gaddisiisa keessaa ammoo waan ishee siinan irratti goote
Baga nagaan dhuftan diraamaa kiyyoo isin waliin jirra
Nuf jiraadhaa warra diraamaa kiyyoo isin jaallanna 
Baga nagaan Dhuftan warra kiyyoo
bagab nagaan dhuftan oromoo warra maatii diraamaa kiyyoo
Beeeksisa baayyate gatii diraamaa keessan gadi buuse
Baga nagaan dhuftan nama torbee nu haa godhu waaqayyo
Jabaadhaa maatii diraamaa kiyyoo
waan ajaahiba qabatee dhufe diraamaa kiyyoo baga nagaan dhuftan baayyee isin jaallanna
baga nagaan dhuftan kiyyoo diraamaa
baga nagaan dhuftan maatii Kiyyoo diraamaa warra oromoo koo
adaraa meelaalaa kana baayyee jaalladha kanaafuu hinmiidhiin firoo
galata waaqayyo isin diraamaa afaan oromoo akka guddistan abdii guddaa isin irraa qabna Jabaadhaa
baga nagaan dhuftan maatii kiyyoo uummata jaalala warra oromoo 
Meelaalaa waan gaddu siinan irraa adda bahuu ishee qofa
baayyee nama itti tola diraamaa ajaahiba Jabaadhaa kiyyoo koo
Kiyyoo isa duraa caalaa amma nama itti tola jira
Bareedu waan koo umurii dheertuu isiniif hawwii koo.
beeksisa yeroo fixe nutti dhuma arguuf jarjare
Jabaadhaa ilma oromoo hojii bareeda irra jirtu amma illee cimaa  hojii waan gaarii dha
baga nagaan dhuftan
Jabaadhaa maatii kiyyoo diraamaa
Baga nagaan dhuftan kiyyoo diraamaa
Diraamaa keessan baayyee nama itti tola nuuf jiraadhaa
ajaahiba baayyee nama itti tola
Maatii kiyyoo isin jaallanna itti fufaa
baga nagaan dhuftan maatii diraamaa kiyyoo koo
baga nagaan dhuftan oromoo koo
Baga nagaan dhuftan
Osoo qabeenya qabadhe diraamaa kana baasii isaa hunda dandahee akkuma beeksisa gidduu hingalle godha ture
diraamaa kana ilaale isa itti aanu ammoo torbee eeguu natti cima
Garuu beeksisa gidduu seenu kana baayyee jibba
baga nagaan dhuftan
ajaahiba baayyee nama itti tola diraamaa kiyyoo  
siinan soba malee daahima kan isaati 
siinan akka kanaatti mucaa fi mooneet loluu isaa naa dhukkuba
Isa itti aanuu itti nu Jabaadhaa
baga nagaan dhuftan kiyyoo 
kiyyoo diraamaa warra jaalala warra diraamaa bareeda baayyee  isin jaallanna
Baga nagaan dhuftan
Baga nagaan dhuftan
Baga nagaan dhuftan diraamaa kiyyoo
Baga nagaan dhuftan
Akka gaarii bareeda, Jabaadhaa qaalii saba oromoo
Haadha siinan nan jaalladha
Baayyee nama itti tola dhugaa 
garuu beeksisa yeroo fixe 
galatomaa maatii kiyyoo diraamaa
Haadha siinan nama gaarii dha
Baga nagaan dhuftaan diraamaa kiyyoo baayyee isin jaallanna
baga nagaan nuuf dhuftan maatii kiyyoo
baga nagaan dhuftan kiyyoo
Baga nagaan dhuftan baayyee isin yaade Jabaadhaa
Kiyyoo baga nagaan dhuftan nama akka koo jaalladha jira moo
Maalii hardha beeksisa baayyate
Jabaadhaa baayyee nama itti tola
Ana jalqaba  kutaa kana ilaale
Maaltuu ganaa torbee dhufu gaha maaloo baayyee isin jaalladha maatii kiyyoo
Diraamaa kana xumura isaa tilmaamuu natti cima Jabaadhaa
Nuuf jiraadhaa maatii diraamaa kiyyoo
nooraa baga nagaan dhuftan jenne
ajaahiba diraamaa kiyyoo koo baga nagaan dhuftan Guyyaa eegaa turre 
baga nagaan dhuftan qaalii ilma oromoo baayyee isin jaallanna
Baga nagaan dhuftan Jabaadhaa oromoo koo
dhuma diraamaa kana akkam taha laataa yaa waaqayyo
Maatii naaf taha maaloo oromoo koo 
baga nagaan dhuftan kiyyoo
baga nagaan dhuftan
baga nagaan dhuftan diraamaa kiyyoo isin jaallanna
beeksisa baayyate warra kiyyoo diraamaa
maalii yeroo baayyee kan fudhate beeksisa dha.
Jabaadhaa isin jaalladha maatii diraamaa kiyyoo
ajaahiba diraamaa keessan baayyee nama itti tola
Diraamaa moo beeksisa ilaale jedha yeroo dheeraa beeksisa xumurame
oromoo koo baayyee natti tola dhugaa Jabaadhaa 
Baga nagaan dhuftan warra koo 
Baga nagaan dhuftan warra kiyyoo
Waan baayyee nama itti tola diraamaa baayyee ajaahiba
Baga nagaan dhuftan isin warra  jaalala 
diraamaa kiyyoo diraamaa keessan jabeessaa uummata oromoo
Baga nagaan dhuftan kiyyoo koo
Hardha immoo beeksisa baayyate maliif
baga nagaan dhuftan oromoo koo
Baga nagaan dhuftan maatii kiyyoo diraamaa
Baga nagaan dhuftan
Baga nagaan dhuftan kiyyoo keenya
baga nagaan dhuftan kiyyoo
ani diraamaa kana ilaale hin quufu 
diraamaa kana keessaa haadha siinan na gaddisiise
baga nagaan dhuftan baayyee nama itti tola
waaqayyo amala gaarii kan qabdu kan akka mooneet naaf haakennu
Kiyyoo maatii jaalala baga nagaan dhuftan
baga nagaan dhuftan maatii kiyyoo koo akka hawwii isin eegaa jiru osoo argitan bareeda ture 
Warra akka koo jaalala maatii naaf tahaa mee 
Baga nagaan dhuftan Diraamaa kiyyoo akka ani isin jaalladhu
baga nagaan dhuftan
baayyee isin jaalladha maatii diraamaa kiyyoo
baayyee natti tola akkasuma illee diraamaa bareeda
diraamaa ajaahiba baayyee bareeda Jabaadhaa warra koo warra oromoo
Akkam jirtu maatii jaalala warra diraamaa kiyyoo
Jabaadhaa hojjedhaa maatii diraamaa kiyyoo
Jabaadhaa itti fufaa isin waliin jirra maatii diraamaa kiyyoo
Maaloo baayyee nurraa turtan dafaa dafaa gadi nuuf dhiisaa
Diraamaa akka malee jaalladha maaloo beeksisa  jettanii daqiiqaa nu jalaa hinfixiinaa addaan hinkutinaa yeroo hunda isin eegna
Diraamaa kana akkan jaalladhu Jabaadhaa maaloo
siifan bareedu koo si soba jira roobsan
baga nagaan naaf dhuftan
Baga nagaan nuuf dhuftan
baayyee bareeda Jabaadhaa 
baga nagaan dhuftan maatii kiyyoo
hamma torbee eeguu jarjare maaloo
beeksisa nurra xiqqeessaa hinbarbaada
Maalii kan  yeroo diraamaa xiqqaate beeksisa yeroo fixe 
Baga nagaan dhuftan uummata  oromoo bareeda nana
Jabaadhaa baayyee nama itti tola diraamaa bareeda itti fufaa
Baga nagaan dhuftan sanyii oromoo koo nuuf jiraadhaa
diraamaa kiyyoo baga nagaan nuuf dhuftan
nooraa Warra kiyyoo diraamaa Qaalii oromoo
baga nagaan dhuftan
Baga nagaan dhuftan isin eegaa ture yeroo hunda torbee torbee nurraa hinhafiinaa
baga nagaan dhuftan nooraa jenne 
Ani akka itti isin jaalladhu warra diraamaa kiyyoo sanyii oromoo koo
baga nagaan dhuftan
Baga nagaan dhuftan
Baga nagaan dhuftan maatii kiyyoo
Akkan sin jaalladhu oromoo koo
Mooneet na gaddisiise  
diraamaa ajaahiba Jabaadhaa isin jaallanna 
Baga nagaan dhuftan
baga nagaan dhuftan
Garuu baayyee gabaabbate yeroo diraamaa xiqqoo tahe
baga nagaan dhuftan warra jaalala maatii diraamaa kiyyoo hunda
Baga nagaan dhuftan
Diraamaa kun baayyee bareeda kutaa 100 ol isin irraa eegna.
baga nagaan dhuftan
diraamaa afaan oromoo keessaa kan bareedu fi nama itti tola kana diraamaa kiyyoo dha
baga nagaan dhuftan kiyyoo koo
baga nagaan dhuftan
baga nagaan dhuftan warra kiyyoo diraamaa
baga nagaan dhuftan
baayyee isin jaalladha baga nagaan dhuftan
Baga nagaan dhuftan
warra diraamaa Kiyyoo bagaa nagaan dhuftan baayyee isin jaallanna yeroo hunda hawwii guddaa isin Eega
Baga nagaan dhuftan
oromoo koo warra diraamaa kiyyoo kana warra akka koo jaalala hordofaa  galatoomaa horaa bulaa
baga nagaan dhuftan  warra kiyyoo diraamaa
Baga nagaan dhuftan
waaqayyo osoo haala mijeessuu diraamaa kun dhuma
galatoomaa dhugaa baayyee isin jaallanna maatii diraamaa kiyyoo warra jaalala koo
Baga nagaan dhuftan
Baga nagaan dhuftan meelaalaa siinan firoo fi maatii diraamaa kiyyoo hunda
Baga nagaan dhuftan kiyyoo warra jaalala
baga nagaan dhuftan
baga nagaan dhuftan kiyyoo koo
Baga nagaan dhuftan kiyyoo
diraamaa kiyyoo eegalee jira dhiyaadhaa
Baga nagaan dhuftan
Baga nagaan dhuftan maatii diraamaa kiyyoo
baga nagaan dhuftan warra maatii jaalala keenya
baga nagaan dhuftan bakka nagaa oolaa
Baga nagaan dhuftan
waan ofii akka itti isin jaalladhu dhugaa baga nagaan dhuftan
baga nagaan dhuftan uummata jaalala 
Baga nagaan dhuftan maatii kiyyoo
baga nagaan nuuf dhuftan
Ana jalqaba ilaale akkuma diraamaa kiyyoo gadhiifame
Baga nagaan dhuftan
baga nagaan dhuftan diraamaa kiyyoo waliin
baga nagaan dhuftan oromoo koo
Baga nagaan dhuftan warra koo maatii diraamaa kiyyoo
Kiyyoo koo baga nagaan dhuftan
baga nagaan dhuftan
Tahuu baannan kan biraa ilaalen dirqama. 
www.kaggle.com/code/richaaggarwal/notebookc3ea603eff/edit'   Qulqullina persentii dhibba tokko dha, Jabaadhaa kana caalaa sirraa eegna hojii bareeda akkana
!!! ,.  Galatoomi dhiiga koo, baayyee na boonsitani
<<<Shaggee afran qalloo hojii bareeda  Jabaadhaa 
Artii oromoo sadarkaa addunyaa dorgomaa tahu dandahee jira galatoomaa
sirba afaan oromoo nan jaalladha  
Andualem Baayyee Sirriitti Dandeettii Siif kennee jira
Ajaahiba Andualem  Baayyee bareeda Ati Nama Artii oromoo Sadarkaa Duraa irraa Adda Tahetti Ceesisaa jiruu dha Jabaadhaa itti fufaa
dhugaa waaqayyo Akkuma jeettan artii oromoo Baayyee Guddaa jirtu galatoomaa
nasraa  nurraa hinbadiin ati artistii cima dha
Sirba bareeda, uffata bareeda!! Jabaadhaa bareeda
Waan bareeda kan ilaale hinquufamne gumaache Nasraa  Jabaadhaa!
Baayyee bareeda Jabaadhaa 
Galatoomi Nasraa Hojii bareeda akkana nu dhageesisuu keetif
Jaalala na qabsiifte!
baayyee baayyee bareeda sirba kee Jabaadhaa sanyii koo! 
Shaggooyyee ajaahiba!!
Seenaa akkas jedha! galatoomaa goota koo!
sagalee baayyee tola jaabadhaa
Waan baayyee bareeda qabate dhufte 
baayyee nama tola
Shaggooyyee gaara keessaa gara Magaala gale hojii gaarii dha 
sirba baayyee Bareeda Walaloo fi yeedaloo 100. 
Sirba Aadaa oromoo baayyee nama tola dha
Shagooyyee Harargee bareeda tahe nu biraan geesse. 
Nasraa keenya Jabaadhaa!!!
baayyee bareeda sirba akka gaarii dha
hojii baayyee bareeda hojii gaarii
Gabara oromoo qulqullina hortee boorana qomoo keenya dhiiga keenya.
Daraartuu haadha hiyyeessa garaa laaftuu, jecha ittiin si ibsu hinqabu bareeda ofii ,waan hunda beeke fi dandeessu ,umurii kee nuuf haa dheeraa
fayyaa fi umurii dheeraa maatii kee waliin, daraartuu koo sin jaalladha
Sanyii Nama kan biyya oromiyaa badhaasaa si argatte Siin boona oromoo
hojii ijaarsa asitti hojii kalaqa isaa irraa eegale Waan aadaa oromoo agarsiise tahuu qaba
Naannoo  kun  bakka nama  baayyee ilaale dha
Aadde Lalisee dhalaa cima tuurizimii Oromiyaa karaa sirrii qabatte
jaalala obbolleetti keenya lalisee dhugaa waaqayyo ija hamaa sirraa haaqabu
Aadaa oromoo yeroo akkanatti ammayyaa bareeda as bahu afrikaa bira dabree addunyaa iyyuu raajii dha
Dhugaa isiniin jedha akka malee naaf tahee Jabaadhaa yaa saba
baayyee itti bohaare irraas baradhe Jabaadhaa Leencoo Leenca oromoo!
Daraartuu Tullu sabboona oromoo amma illee umurii dheeraa si haakennu Jabaadhaa!
Sirba aadaa baayyee sirriitti itti yaada hojii fi qulqullina viidiyoo fi  yeedaloo baayyee bareeda.
baayyee jaalladha diraamaa keessan. Jabaadhaa! 
taaddasaa kormee dhiiraa baga nagaan dhufte!
Maatii naaf tahi maaloo!
Afaan Amaaraa faayidaa maaliif barbaada
Sirba beeraa Sana siif wayya biree
Nuuf jiraadhaa sanyii koo qaalii
Baga nagaan dhuftan
Marmaaree jedhama gosa nyaataa naannoo oromiyaa beekama dha
Marmaree jedhama naannoo Arsii itti
Kallacha aadaa keenya
Boorana keenya hangafa oromoo
Leencoo Leencaa dhiiraa Baga keenya Taatee
oromoo warra oromoo qaba
Aadaa ofii faaya! nama tola 
Anaa dhufu Nasra Yusuuf
Marmaaree Nyaata Aadaa oromoo Arsii
oromoo sirba bareeda sadarkaa isaa eegate arguu barbaada
Alaaba Amaaraa qabate utaala harree
Gowwaa biyya kan dhiiga jirtu kanaaf
waan hunda seenaa dhiifna ni dubbanna guyyaa tokko xurumbaa
Tisiisa fi saree bakka raqaatti huursiti 
Yoo haasoftu nama dhugaa Biyya falmu fakkaata garuu miti. 
Biyya ati falmituu Kan sooressa qofa irraa jiraatu yoo tahe boolla yaa galu
Amma yeroo itti jiraadhe gantuu garaa keef hin duha maaloo!
Garuu nama  Muuziqaa taphatee gahumsa waan Qabuu Natti HinFakkaatu Qulqullina hinqabu muuziqaa
waaqayyo Si haa qajeelchu maqaa Musliimaa baattee kana hojjettaa!!!!!!!
Nama garaacha ofii jibbe qofaatu ukkaamsaa kana nyaata!
Wanti aadaa oromoo muldhisu Waan tokko hinmuldhatu 
oromiyaa ilaale warra jettu dhaaba badhaadhina dubbii himaa badhaadhina
Hoola haadha keetii ati galtuu dha
qaama muraasa nagaan Magaala jeeqe jettaa harree wayii,,
hacaaluu nyaata amma illee ittiin qoostu
Hindagattanii silaa  lammii lammii jedhu qooddatanii addaan galtaanii amma kanaan deebitanii lama nyaatamuun hinjiruu  OPDO
artistii oromoo warra saba gantuu kun lafee hacaaluu eeboo tahee isin haa waarana
edaa waaqayyo yoo nama Salphaa Ijaa fi Gurra Nama cufee Nama salphaa akka Caalaa Bultumee kanatti.
Baayyee nama tola dhugaa Jabaadhaa
nama  diraamaa kana jaalala jabeessaa
Jabaadhaa maaloo Akkatti isin jaalladha hojii baayyee bareeda hojii
Bakka diraamaa hiree nuf buute
baga nagaan gara diraamaa kiyyoo dhuftan
Maatii diraamaa kiyyoo baga nagaan dhuftan 
Hunda keessan galata gudda qaba! Jiraadhaa, Guddaa dhaa!
Maqaa Daawud jedhu hinwaamiin, inni Leenca Nama 
tortortuu  afaan nu qabe hindandeessu!
diraamaa baayyee bareeda fi hawwii nama dabale 
diraamaa kiyyoo kun baayyee natti tola itti fufaa oromoo koo 
Baayyee nama tola 
Akka saree konkolaataa guddaa dugda dhahee bira darbe sagalee keessatti duha daandii irra jettuu sanaa taateetti. #qoshaashaa"
wanti haaraan hinjiru kan dur jiruu dha malee
ilaale haadha kee haa nyaata raatuu!
ijoollee keenya baga nagaan dhuftan 
bakkaa diraamaa hiree nuuf buute
gara diraamaa afaan oromoo itti deebii
ijoollee oromoo wal jabeessaa  Afaan keenyaa fi artii keenya haa guddaa
diraamaa keessan baayyee nama itti tolaa Jabaadhaa
nama  diraamaa kiyyoo  hawwii eege
sirba haaraa kan keekiyaa qulqullina hinqabu
hojii gaarii hojii  kun bakkafilame irratti seeraan hojjete
nyaata yeroo isaa eege nyaata fayyaa qaama keenyaaf gaarii dha
Hudduu kee Abiy kenni gadigaloo bada konkaa dhala raacha!
Bakka kana itti uummata oromoo isin gargaara
eebba nama machaahaa
baayyee nama  tolaa Jabaadhaa oromoo
baayyee isin jaalladha Nuuf jiraadhaa
diraamaa keessa onnee Nama seene amma illee Jabaadhaa nuu hojii baayyee tokko nama tola
Ani hanga torban gahuf jarjare
Nan duha yaa saba! hayiluuu Addunyaa maal abdate laata ijoo??
Dubbiin dhugaa kana!
Yoom akkana tahe 
Dubbii Dubbii,fuutee Qophii Diddigaa fuute Jedha Kanaafuu Waraana Bilisummaa oromoo Gaachana oromoo kan waaqayyo baayyee Nu gargaara Jira
Akkasi dubbii wal tanee
Baga nagaan dhuftan oromoo koo 
hojjetaa diraamaa kana hunda keessan baayyee baayyee jaalladha Jabaadhaa oromoo kiyya
Dubbii dhugaa Jabaadhaa
Tapha keessan keessatti, uummata qulqullina yaada!!
artistiii Nuhoo dhiibee irraa buleen halkan dheeggadda boqachuun isaa ni yaadatama.
artistii fi qabsahaa oromoo Nuhoo Goobanaa umrii jireenyaa isaa guutuu keessatti mirga uummata oromoo fi mirga saba fi sablammii biyyattif, Mootummaa abbaa irree darban waliin walaansoo qaba akka ture jalattoonnii artistichaa dhugaa bahaaniiru.
Nuhoo Goobanaa Magaala Dirree Dhawaa, Qafiiraa Ganda Gaaraatti Abbaa isaa Obbo Mohaamamd Goobanaa fi Haadha isaa Faaxumaa Adam irraa dhuma bara 1940 keessa dhalate.
Otuun karaa eeguun jimaata gahe
baayyee nama  tola dhugaa itti fufaa 
baayyee bareeda dha  diraamaa gaarii
kutaa itti aanu fidaa  akkan itti eega Jiru 
akkuma maqaa kee sagalee kee kiilolee dhumaam.
Baayyee nama itti tola Jabaadhaa waan gaarii dha
isin eege ture 
baayyee nama itti tola horaa bulaa
baga nagaan dhuftan  sirba bareeda qabatanii
sagalee badee ture  dhagahe! itti fufaa baga nagaan dhuftan
diraamaa keessan bakka diraamaa hiree nuuf buhaa Jabaadhaa oromoo koo Nama kolfalchiisa
Afaan  oromoo gara  Afaan Amaaraa itti jijjiiraa
muuziqaa afaan oromoo kan uummata kabajuu fi walqixxummaa  saba biroo waliin beeksisa jiru dha
Dorgommii Kubbaa Miilaa Mana Barnootaa Paan Afrikaa, Finfinne Istadiyeemii Ababa Biqilaatti dorgomamaa tureen Naannoo Oromiyaa Geebaaf darban. 
Kanas ammoo waggaa 3 asitti erga OPDO warra soddaa jala mataa keewwattee karaa miidiyaa akkasumas hiriira amma oromoo haa badu jechuutti gahanii turan.
Kuni tooftaa ittiin duula nama irratti labsan qofa
Dhugaa waaqayyo nama cimaa yeroo hunda nuuf dhiyeessaa!
waaqayyo nama irra Jabaadhaa!
Anuu baayyee gadda kana.
Iddoo awwaala Yoseef keenyaa nu jalaa balleessuu?
daqiiqaa nuuf dheeressaa kana irra kan hafe baayyee bareeda dha.
diraamaa warraabbiin isaa guyyaa baayyee buhaaa bayii guddaa  gaafatu
Akkas malee garaa koo na ciise!
waaqayyo isin haa balleessu
Sirba yoomuu hinmoofofne.
Baayyee garaa nama raasa ijoollummaa keenyan dhageeffachaa guddanne 
Baayyee baayyee gaarii dha tahuu qaba.
Abiy takkaa lolaaf yoom gaddee beeka lolli itti tola seexana kana ??
Jabaadhaa warra oromiyaa broadcasting corporation
diraamaa  baayyee bareeda bara kana
Ajaahiba! Amma illee cimaa itti fufaa
guddaa galatoomi Daagmi sirba kee hunda isaa dhaggeefadheen ture baayee natti tole
maalii sagalee akkam tola damma damma yoon jedhe damma nama quubsa maaloo quufuu dadhabee damma sagalee kiilolee
hayyuu dhugaa ati jiraadhaa nuuf
baga nagaan dhuftan nuu jiraadhaa baayyee nama tola Jabaadhaa 
dhalaa akkamitti  kuduraa fi muduraa dhaabu?
oromoo oluma Jabaadhaa
baga nagaan dhuftan maatii jaalala warra kiyyoo koo baayyee isin jaalladha 
baayyee nama  tola dhugaa itti fufaa 
nama  tola  Jabaadhaa siyaasa taatu Uummata fayyadama taanaan ni jabeessaa
baga nagaan dhuftan
diraamaa kana nama ilaale gammadu an gaddisiisa nama itti hintola 
isin baayyee nama  tola Jabaadhaa nuu jiraadhaa 
qaalii keenya waaqayyo isin haa gargaara 
Jabaadhaa, itti fufa ofii keessanii fi uummata keessanif
diraamaa baayyee gaarii dha gara fulduraa waan  baayyee isin irraa eegna
Siinan hinmiidhiin maaloo nama mararaa
girrisa kottee duudaa duwwaa dha
Taatota diraamaa kana keessaa Siinan  Seenaa koo waliin wal fakkaata 
Siinan baayyee nama gaddisiisa 
baayyee nama  tola hojii gaarii dha
soba akka nama kana biyya lafaa irra hinjiru
baayyee bareeda Jabaadhaa siinan fi harmee siinan garaa koo na nyaate 
baga nagaan dhuftan oromoo koo baayyee sin jaalladha
diraamaa kana akka hire ietti baayyee jaalladha dhugaa waaqayyo
sirba Daagiim dhaggeeffadhee jira
 baga nagaan dhuftan maatii kiyyoo
diraamaa baayyee nama  tola dha Jabaadhaa
guddaa galatoomaa Daagim sirba kee hunda isaa dhaggeefadhee ture baayyee natti tola
baayyee nama  tola Jabaadhaa
 imimaan qabachuu dadhabe haadha Siinan ilaale
OBN koo sagaalee dammaa koo 
galatoomaa sanyii sirba kana baayyee jaalladha
Baga nagaan dhuftan diraamaa kiyyoo baayyee isin jaalladha
Siinan nama gaddisiisa dhugaa 
sirba ijoollee kiyyaa qabee hanga hardha jaalladha sirba keeti!
Maaloo ani dhuma Meelalaa arguuf muddame ni taati laata?
Siinan fi meelalaa gargar bahu moo walitti deebihuu laata?
oolmaa keef oromoo hunda galata siif qaba.
Baankii Awaash Baga gammaddan jenna
Hamma torbeen dhufuutti akkatti ariifadhu maaloo Meelalaa Jabaadhaa kaayyoo kee galma siif gahaa jira
diina keenya ameerikaa osoo hintaane badhaadhina dha
Hojii keessan argattan 
daagim yeroo baayyee yeroo sirba kee dhaggeeffadha maatii koo fira tahuukee  yaadadha 
Sirba jechuu kana! Ergaa onnee nama raasa kan dabarsa! 
warra Awaash baankii daldala itiyoophiyaa dhaaf leenjii kennaa
Hojii gaarii galaa gaafa ifaati
Maaliif dhiistanii diraamaa kana jara keenya 
Daagim ,sirba kee yeroo hunda dhaggeefadha.
Maaloo kutaa itti aanu dafaa kaa
Maaliif baddan isin eega jirra mitii
diraamaa nuuf gadhiisaa maaloo yoo isnitti tolee abdii isin eeguun keenya yoo isin gaddisiise 
diraamaa itti fufaa addaan hinkutinaa maaloo
diraamaa kun maaliif adda ciccitaa?
baayyee nama  tola 
Isa oromiyaa keessatti midhame eenyuu yaadata  isin kan biyya alaa odeessa ooltu
diraamaa keessan baayyee jaalladha dhugaa waaqayyoi 
siinan baayyee na aarsee meelalaa haa baddu maaliif boohaa
baayyee galatoomaa waan joollee kiyyaa baayyee na yaadachiise daagim umurii dheeraa jiraadha oromoo koo
baayyee bareeda dha  diraamaa gaarii
kutaa itti aanu fidaa  akkan itti eega Jiru 
baayyee galatoomaa daagim gumaacha keef!
Sanyii ko oromoo Oromiyaa Biyya koo yaa oromoo koo Onnee koo keessa jirta
dhiira  oromoo !kiilolee sagalee damma  sirba isaa baayyee jaalladha.
galatoomaa sagalee kiilolee kana dhaggeeffadhaa
bara 1993 kaase yeroo sana baayyee ijoollee ture sirba kana haasofna
Qabsoo oromoo nu keessatti biqilee , guddatee , daraaree ija akka godhatu daandii kan nuuf saaqaa turee
naaaf Kiilolee Goota jabaa. Barsiisaa qabsoo.
nama gafadhuu Barbaada qarshii koottiin dhibee essaa jirta kilolee 
ati dhugaa kiilolee Sirba baayyee jaalladha
galatoomaa yaadaoo gaafa ijoollee keessa  yeroo sirba Daagim durii dhaggeeffadhu, baayyee isaa  gorsa nama qalbeeffatee. 
Yoomiyyuu ni jiraata qalbii koo keessa hirraanfachuu hindandahu
Sabboona biyya koo isa jedhu na affeeraa
sirba Ijoollee bashanansiisa
wayi sagalee umurii dheeraa siif  akka kennu hawwii kooti daagim mootii nama
sirba daagim kan dura kana baayyee dhaggeeffadha
maalii sagalee akkas  damma damma  jedhu damma nama quubsa maaloo quufun dadhabee  sagalee kiilolee
Sirba kee gaarii si jaalladha fayyaa taha
sirba kana ijoollee marara galatoomaa sirba ittin guddadhe kana walitti qabdee gadi dhiisuu keef ittuma fufi!
Nuuf jiraadha Daagim Kiilolee
sirba Daagim dhaggeeffadhee quufuu dadhabe natti tola
hayyuu dhugaa ati jiraadha nuuf qaroo keenya
Oromummaa faayaa bareeda
dawite sirba bareeda
nuuf jiraadha sabboonaa
Sirba Daagim nama ana caalaa irra deddeebihee dhaggeeffate dhugaa isiniin jedha hinjiru.
Baga nagaan Dhuftan Daagim
wayyoo maaloo gara nama hammeessa
Daagim malee Qabsoo durii maqaa hinargatu Isa Booda dhufe maqaa Argata
ati anaaf Qabsahaa yeroo hin jijjiiramne Nagaan naaf jiraadha!
nama diina nama hinnatuu yoo lammii ofii malee
wayyoo dhugaa keetii jette nama haadhaa hinqabne yoomiiyyuu kabaja hinqabu 
ajaahiba  jabadha nama itti tola 
umurii dheraa jiraadhaa oromoo koo isin jaalladha sanyii koo
baayyee bareeda nufi jiraadha si jaalladha oromoo hunda
hin gubanne wayyoo
Daagim  galatoomaa  hojii bareeda kana hunda
Tole saba koo gocha kee nama gammachiisa 
Wayyoo yaa Gamtaa dhabaa alagaa ormaa nama reebsisa
dhugaa keeti jette daagim warra malummaan halagaa hinbeekne jira garaa isaani malee hardha isaa jedhan sani.
galatoomaa waaqayyo umurii sif haa kennu hamaa sin hinargin
Baayyee Nama Gaddisiisa
sirrii dha nama orma nama hinnaatu  argineera 
Wayyoo yaa sangaa dhaba gasoo guddaa guddaa nama baachisaa wayyoo yaa biyya orma halaga nama nama reebsisa
wayyoo ya gamtaa dhabaa  saree karaa irraa nama nyaachisaa 
daagim keenya si jaalladha
sirba baayyee bareeda hojjette daagim keenya jiraadhaa
Daagim eessatti badde bareeda keenya  baayyee si yaadne
yeroo hunda Kabaja fi jaalala siif qabna lammii kee!
Wayyoo Yaa sangaa dhabaa sirbaa seena dhugaa qabu!
baayyee natti toleera! Daagim Jabaadhaa
maaloo sirbaa kee kessaa isa intaala abbaa gadaa sana dhaggeeffadhee   daagim
Baayyee na yaada sirba kana yoo dhaggeeffadhee xumure baayyee bareeda Daagim keenna Jabaadhaa
nama ormaa nama hinnatuu yoo lammii ofii malee
wayyoo yaa Sangaa dhaba ayi oromoo hammaa yoomii ormaa ajjeese biyyaa kenya irraatti
 baayyee nama itti tola Lammii koo Jabaadhaa
wayyoo baayyee garaa nama raasaa 
Sirba kana yeroo dhaggeeeffadhu himimmaan qabachuu hin andahu.
yeroo oromoo meeqa itti lubbuu  itti dhabe.
Eebbisaa Adunyaa yeroo kana wayyaanee ajjeese
baayyee nama itti tola Daagim keenya nuuf jiraadhaa
Maaloo yaa oroomo iyyaafadhaa eessa akka inni jiru
.nama haala ulfaata keessa dhaabbate uummata oromoo sagalee tahaa ture dha. 
Sirba isaa ergaa guddaa qaba 
adaraa iyyaafadha maal irra akka jiru
Dhugaa keeti garaa nuu gubate maal nuu waya yaawaaqayyo
Wayyoo garaa nama nyaata sirba kana dhaggeeffadhe
sirba Bareeda daagim
Dhugaa keetii baayyee nama itti tola daagim keenya gudda nuf galatoomaa umurii dheeraa nuf jiraadhaa
Jecha kee hunda waan garaa nama nyaatu
sirba kee  kunii garaa nama rasaa 
garaa na hammaate daagim sirba kee dhagahee
Dhugaa keeti abbaa koo nama boosiisa 
Abboo nuuf jiraadhaa malee maal jenna
dhugaa  jiraadhaa lammii koo kan jiru wal arga
Daagim Baayyee si jaalladha
sirba kana  baayyee jaalladha
 baayyee baayyee nama itti tola sirba kee garaa nama baleessa sabbonaa mucaa biyya koo
Waayyoo yaa hadhaa dhaaba isaa argee beeka 
Nama akka koo diraamaa kiyyoo jaalala jabeessaa diraamaa kana
Jabaadhaa baayyee nama itti tola diraamaa keessan
Garee Lachuu nuf jiraadhaa
jimaata galgala jettanii  sanbata Ganamaa gootan nu soba jirtu
Baga nagaan dhuftan  Jabaadhaa
baga nagaan dhuftaan
Isin  jaalladha warra qaalii diraamaa
Hojii keessaan baayyee nama itti tola dhugaa Jabaadhaa
Baayyee gaarii dhaa Jabaadhaa
Nuuf jiraadhaa hunda keessaan
ani sillaa filadhe nan jedhaani gammachuu filadha
warra jaalladha hunda keessan Jabaadhaa
dhugaa waan bareeda hunda keessaan nuf galatoomaa
baga nagaan dhuftan  Jabaadhaa ijoollee oromoo
Jabaadhaa waaqayyo Isin haa jabeessaa
Baayyee nama itti tola oromoo koo
Dhugaa diraamaa keessan natti tola
Nama qaalii hordofa jirtan maatii naaf taha
hunda keessan filadha malee tokko tokko ni ulfaata
ajaahiba nama itti tola Jabaadhaa
baayyee nama itti tola Jabaadhaa nuuf jiraadhaa qaalii keenya
nuuf jiraadhaa ijoollee keenya
baayyee isin jaalladha dhugaa dubbachuu haala kanaan waliin osoo hojii  baayyee nama itti tola
yeroo Hunda abdii godhe isin eega nuuf jiraadhaa Jabaadhaa
Kottaa maatii naf tahaa oromoo 
Nuuf jiraadhaa oromoo koo qaalii koo
Jabaadhaa Tokkummaa keessan baayyee gaarii dha Jabaadhaa
nama baayyee jaalladha  hunda keesssan iyyuu
Dhifama diraamaa keessan oduu keessan hinbareeda
ijoollee biyya koo Jabaadhaa 
Jabaadhaa artistii Keanya qaalii koo
baayyee nama itti tola diraamaa bareeda dha
diraamaa ajaahiba  nuuf jiraadhaa
diraamaa bareeda nuuf jiraadhaa
Baga nagaan dhuftan
Jabaadhaa baayyee bareeda dhugaa
Jabaadhaa baayyee isin jaalladha qaalii keenya..
Baga nagaan Dhuftan garee hunda
Hunda keessaan waliin osoo hojjedhe hawwii guddaa qaba
Nama diraamaa kana hojjete kana nan dinqisiifadha
Jabaadhaa amma illee hund keessan  wantaa guddaa isin irraa eegna fuuldura nuf jiraadhaa
Baga ittin isin gahe! Maatii kiyya naf tahuun anas na jabeessaa
Baga nagaan dhuftan
Baga nagaan.dhuftan
Baayyee sin jaalladha sabboonaa oromoo umurii dheeraa nuuf jiraadhaa
waliin isin irraa bareeda itti fufaa
baga Nagaan dhuftan
diraamaa Jartii qoshaashaa kanaa ilaalaa? Fakkeesituu!
Ani baayyee jaalladha diraamaa kana dhugaa waaqayyo guyaa hardha yeroo 6 ol barbaada ture
Maatii waliif taana
Mee nama  akka koo diraamaa kiyyoo jaalala ??
baga nagaan dhuftan maatii diraamaa KIYYOO koo 
daqiiqaa nuuf dheeressaa kana irra kan hafe baayyee bareeda dha.
diraamaa warraabbiin isaa guyyaa baayyee buhaaa bayii guddaa  gaafatu
Akkas malee garaa koo na ciise!
waaqayyo isin haa balleessu
Jabaadhaa warra oromiyaa broadcasting corporation
diraamaa  baayyee bareeda bara kana
Ajaahiba! Amma illee cimaa itti fufaa
baga nagaan dhuftan nuu jiraadhaa baayyee nama tola Jabaadhaa 
dhalaa akkamitti  kuduraa fi muduraa dhaabu?
oromoo oluma
Anaa dhufuu jaalala koo baayyee isin jaalladha 
Billaachi ofiif hinqabu dhagaa itti uffisti.
nama  tola  Jabaadhaa siyaasa taatu Uummata fayyadama taanaan ni jabeessaa
baga nagaan dhuftan
Atu balaa dha.
isin baayyee nama  tola Jabaadhaa nuu jiraadhaa 
qaalii keenya waaqayyo isin haa gargaara 
Hatee filatame malee nama  isa filatu hinjiru.
diraamaa baayyee gaarii dha gara fulduraa waan  baayyee isin irraa eegna
Siinan hinmiidhiin maloo nama mararaa
girrisa kottee duudaa duwwaa dha
Taatota diraamaa kana keessaa Siinan  Seenaa koo waliin wal fakkaata 
Siinan baayyee nama gaddisiisa 
baayyee nama  tola hojii gaarii dha
soba akka nama kana biyya lafaa irra hinjiru
baayyee bareeda Jabaadhaa siinan fi harmee siinan garaa koo na nyaatan 
baga nagaan dhuftan oromoo koo baayyee sin jaalladha
diraamaa kana akka hireetti baayyee jaalladha dhugaa waqaayyoo
Jimmaa akka itti na jibbisistuu
 baga nagaan deebitan maatii kiyyoo
diraamaa baayyee nama  tola dha Jabaadhaa
kun barataa Harkaan ajjeese Afaan  faarsa
baayyee nama  tola Jabaadhaa
 imimaan qabachuun dadhabe haadha Siinan ilaale
OBN koo sagaalee dammaa koo 
Nama ajjeese nama fixe miidhaan qofa faarse maal godha??
Baga nagaan dhuftan diraamaa kiyyoo baayyee isin jaalladha
Siinan nama gadde dhugaa 
Icci Midiyaa kana isin ilmoo harree  kan harree  jala fiigdu sani
Maaloo ani dhuma Meelalaa arguuf muddame ni taati laata?
Siinan fi meelalaa gargar bahu moo walitti deebihuu laata?
Maaloo kutaa itti aanu dafaa kaa
Maaliif baddan isin eege jirra mitii
diraamaa nuuf gadhiisaa maaloo yoo isinitti tolee abdii isin eegee keenya yoo isin gaddisiise 
diraamaa itti fufaa addaan hinkutinaa maaloo
diraamaa kun maaliif adda ciccitaa?
baayyee nama  tola 
Isa oromiyaa keessatti midhame eenyuu yaadata  isin kan biyya alaa oduu irra oole
diraamaa keessan baayyee jaalladha dhugaa waaqayyoi 
siinan baayyee na aarsee meelalaa haa baddu maaliif boohaa
kun hunda Meeshaa sodaa ti
baayyee bareeda dha  baankii Awash
kutaa itti aanu fidaa  akkan itti eega Jiru 
Dafaa wal fuudhaa meelalaa fi firoo wanta tahu arguuf ariifadhee
Jabaadhaa qaalii  keenya ijoollee oromoo
Malooo kan itti aanu nuu fidaa? 
amma garuu biyyaa itiyoophiyaa jedhamaa gadadoo fi rakkinabadhaadhina dha
akka hiree diraamaa akka hintaane maaloo  
Baga nagaan dhuftan jenne maatii diraamaa kiyyoo
warra kiyyoo kutaa 13 ffaa maaliif nuuf hinlakkiftan
dhugaa baayyee itti gammada diraamaa afaan oromoo bifa haaraa akkasitti jalqaba isaa baayyee nama itti tola 
Otuun karaa eeguun jimaata gahe
baayyee nama  tola dhugaa itti fufaa 
baayyee bareeda jira maaloo torbee keessatti yeroo lama nuuf godhaa
yaa barana waan qaanii qofa  taaneem
Kiyyoo! Torbee kana maaliif nurraa haftan?
Dhugaa baayyee baayyee  Nama Tola Ijoollee oromoo Nuuf Jiraadhaa
baga gammada galma gahinsa gaarii dha
Maaltu isin mudate
diraamaa baayyee bareeda fi hawwii eege keessaa isa tokko.
diraamaa kana baayyee jaalladha
Dhugaa isaaniiti Boroon bakka misooma ti
Maaloo diraamaa kiyyoo kun.Xumure moo hafee
sirba fi diraamaa baayyee jaalladha akkasumas nan hordofa
baga nagaan dhuftan oromoo sanyii koo
diraamaa akka kanaa carraa ilaale argachuu nama boonsa
Baayyee nama  tola sadarkaa isaa kan  eeggate dha
Atileetii itiyoophiyaa dorgommii xumuraa fi gulaallii irratti ni hirmaatu.
nama  akka koo diraamaa kiyyoo jaalladha
Baayyee diraamaa bareeda dha Jabaadhaa  isin waliin jirra.
diraamaa afaan oromoo akkanatti qulqullina isaa eeggatee yeroo dhihaatu arguu caalaa wanti nama gammachisuu hinjiruu 
Baayyee nama tola Jabaadhaa 
ergaa guddaa kan of keessaa qabu dha nuf jiraadhaa ?
siinan garaa kootu gubate
Ergaa guddaa qaba itti fufaa
diraamaa Ajaahiba Jabaadhaa yoom dhuftu jennee hawwii isin eege
Jabaadhaa qaalii keenya baayyee nama  tola 
warra OMN Kun maaliif beektota fi hayyuu  keessummaa kabaja gootani nuun dhiyyeessitanii
Ani diraamaa kana nan jaalladha sirriitti na hawwii  jira 
Shanee diina jimmaa ti
maatii kiyyoo baayyee isin jaalladha naaf jiraadhaa
ilmaan nafxanyaa shanee hinarrabsoo
baga nagaan dhuftan ijoollee keenya
Garaan waaqayyo rimaa dha waan dhalee buluu hinbeekani!!!!!!!!
Maaliif gabaaba nuuf dheressa daqiiqa 40 nuuf guuta????
DHumna siinan maal taha laata
diraamaa baayyee jaallatama fi bareeda
artii oromoo Sadarkaa kana irra gahuu isaatti baayyee gammada
sirba afaan oromoo irra wanta ani jaalladha tokkon aadaan faayamu warra shubbistootati
artii afaan oromoo haala baayyee bareeda taheen guddachaa jira
sirba afaan oromoo baayyee qulqullina bareeda  gadhiifamaa jiru 
akkam ooltan maatii diraamaa kiyyoo
Dorgommii kana irratti garee  biyyaalessaa 24 kan hirmaatan yoo tahu gareewwan kunneenis yeroo ammaa kana dursanii Kaameeruuniin galanii jiru. 
Haala kanaan garee Biyyaalessaa Itiyoophiyaa Torban lama dura gara Iddoo dorgommii kanaatti imaleera. 
baga nagaan nuuf dhuftan baduu keessan kan nutti hintolle osoo tahuu deebihuun keessan gammaachu guddaa nuuf tahee jira .
baayyee nama itti tola Jabaadhaa itti fufaa
Fiigicha daandii irraa Idil Addunyaa  dhiiraa fii dhalaa itiyoophiyaa Injifatte 
Siifan Hasan Atileetii cima dhalaa Awurooppaa bara kanaa jedhamte
Atileetii  dhaloota Itiyoophiyaa taate Siifan Hasan, Olompiikii Tookiyoo baatii muraasa dura adeemsifame irratti meedaaliyaa sadii argattee
Atileetii Awurooppaa immoo atileetii cima dubartii Awurooppaa jechuun ishee yaame
Osoo jennuu Meelaalaa garaacha natti kaaftee
Maaloo ano diraamaa gadhiiftani jedheen baayyee gammada 
Baga nagaan dhuftan diraamaa kiyyoo baayyee sin jaalladha
Kutaa itti aanu fidaa hinturtan
baga nagaan dhuftan warra kiyyoo
Yeroo meeqa ilaale yoom dhuftu jedhe garuu maaf qalbii nu fannistu oromoo koo 
yaa oromoo artii kee hindaGatii nuyi afaan malee artiidhaf waa gone hinbeeknu
baga nagaan dhuftan kiyyoo Koo isin Hunda Nan jaalladha
diraamaa jalqabe hindhiisina Hireen achiin bade
maal diraamaa afaan oromoo kun
Nama akka koo kiyyoo jaalladha jabeessaa
keenya diraamaa jalqaba malee xumura hinqabu
nagaa itti kiyyoo Koo dhabatu gargar nuu balleessee Akka melala Fi sinan!
Baga nagaan dhuftan baayyee isin yaada jirra addaan hinkutinaa
Baga nagaan dhuftan oromoo koo
maaloo Maaliif Akkas Nu Gootan Baayyee Gadde gaaffii fi deebii Nu agarsiisaa Hinoolinaa diraamaa itti fufaa
diraamaa addaan nu jala hinkutinaa maaloo akkuma  diraamaa hiree
Yaada nama kaasan hunda sirrii dha Jabaadhaa 
diraamaa nuu gadhiisaa oduu duwwaa hintahiina
irraanfate nuti erge adda citee lammaffaa gad hindhiisiinaa moo amala diraamaa oromoo
Hawwii keenya yeroo hunda baga nagaan dhuftan 
baayyee isin jaalladha 
dhugaa dubbachuu diraamaa kana baayyee jaalladha warra Akka koo jaalala  jabeessaa
Maali dhaa adaraa diraamaa kana addaan kute keessan sirrii natti hinfakkaatu 
mucaa jaalala sanyii koo oromoo kiyya maamila naaf tahaa
Baga nagaan dhuftan diraamaa kiyyoo jabeessaa
Ammaa oduu dhiisaa maaloo diraamaa kiyyoo itti fufaa  adaraa
maaloo obsa dhabaan Jira nuuf gadhiisaa kiyyoo 
akka inni Sammuu koo keessaa irraanfatamuu hinbarbaada maaloo gadhiisaa KIYYOO
diraamaa kana jaalladheera yeroo dhihootti nuuf gadhiisaa
nama  baayyee akka hordofa beekaa dafaa gad nuuf dhiisaa
Isa iyyuu torban tokko teenyee eege nu Bira gahuu hindandahu 
Kiiloo meetira 30ffaa irraa kaasuun atiileetota dursa fiigaa turan waliin kan ture Seefuun, wayita kiiloo meetiroonni shan qofa hafan fulduratti bahuun dorgommicha dursaan xumuru dandaheera. 
Galatoomaa Jabaadhaa leenca saba isaaf halkanii guyyaa hojjetu.
tilmaama olaanaa kennameefi kan ture lammii ameerikaa  bahuun dorgommii xumure
Baayyee nama Tola
Yeroo Hunda oduu odeessitu
diraamaa Gadi nuuf dhiisaa torbee lammaffa yaada qofa
diraamaa irratti xinxila dhuunfaa kennuu booda haatahu 
Baayyee nama gadde dhugaa osoo diraamaa sirriitti hinjalqabiin addaan kuttan 
diraamaa kana addaan nu jalaa hinfageessiinaa osoo akkuma jalqabei sadarkaa isaa eeggatee dhume bareeda,
oduu keessan achumatti xumure dha
Maaloo waaqayyo jedhaa addaan hin kutinaa 
diraamaa baayyee nama tola dha. dafaatii itti nuuf fufaa isin eege jirra.
silaa diraamaa dha maaliif komii kaasuu nama  abbo diraamaa itti fufi 
Jabaadhaa itti fufaa isin waliin jirra
dhugaa dubbachuu diraamaa kun waaqayyo fi sagalee isaa baayyee nama tola
taatota jedhamanii as keessatti filataman hojjetaa kan jiran reefu fuuldura waan bahan fakkaatu
hojii keessan baayyee nama tola isin jaalladha Jabaadhaa ittii fufaa
baayyee gammada Baga nagaan deebitan.
Oduu qofa fidaani hardha illee
isin hordofuu dhiisuu jedha maaliif diraamaa hinfiddan
Baga nagaan dhuftan maaliif bade diraamaa kiyyoo
Kabaja garee kiyyoo maaliif addaan nurraa kute
hardha illee oduu qofa yoom diraamaa qabate dhufe
Maaloo diraamaa gadi nuuf dhiiisaa maatii diraamaa kiyyoo
Maaliif karaa itti dhaabdan baayyee naa gaddisiise
Baga nagaan dhuftan akka gaarii isin yaada jirra
uummata gowwaa yookaan diraamaa fidaa yookaan waan tokko gadi hindhiisiin
oduu keessa hinoolinaa diraamaa gadi dhiisaa
Baga nagaan dhuftan Jabaadhaa baayyee nama itti tola Jabaadhaa Jabaadhaa 
Maaloo sin eege jirra Hanga dandeessan  ariifadhaa
Baga nagaan deebitan qaalii koo
Maal qaba hanga kana osoo diraamaa gadi nuuf dhiiftan silaa waan oromoo kun tolee hintolu
oduu qofa yoom laataa kan waliif galee oromoo galma gahuu
diraamaa itti fufaa maaloo
deebii guyyaa hardhaa diraamaa kiyyoo kenname gahaa dha dhugaa
isin eege jirra maal isa duraa fiddu torbee torbee
Adaraa waaqayyo maaloo addaan hinkutinaa dhugaa Baayyee araada natti taatan
baayyee nama itti tola diraamaa kiyyoo dhalaa gumaa bahuu dandeessa
baayyee nama itti tola Jabaadhaa ijoollee keenya
Maaloo maalif diraamaa gadi hindhiise anoo gadhiise jedhee gammada
Garuu maaliif addaan kuta mee nuuf himaa sababa isaa
nuti kan hinbarbaada oduu osoo hintaane diraamaa dha maaliif akkana gootan diraamaa yoo dhume nuuf hima
erga nuti isin jaalladha torbee nu irraa fagaate jecha jirra isin ammoo kutaa 12 geessanii akka waan guddaa dalagdanii  
Waan oromoo duraa kanuma mee maaliif addaan kute
ani diraamaa kiyyoo Torbee torbee dhan  eegaan ture
torbee dhufu diraamaa nuuf fidaa silaa  jalqaba malee xumure hindandessan
Oduu jalqaba diraamaa dhiiftanii
Silumaa diraamaa afaan oromoo kanumaf nama jibbe xumura hinqabu.
baga nagaan dhuftan Jabaadhaa itti nuuf fufaa yaada Nama fudhate gaarii dha 
Ani diraamaa kiyyoo baayyee jaalladha
diraamaa fidaa maaloo ani baayyee baayyee yaada 
Siinan baayyee na gaddisiise meelaalaa yeroon  yaada itti gadda garuu murannoo qabaachuu isheef na gammada jira
kiyyoo diraamaa oromoo yeroo jalqaba qulqullina waan Hunda tole dha. 
Garuu maal godha Kan oromoo waanta bareeda galma hingahu. 
Adda kutuu keessanitti baayyee gadde.
maal nama aarse yeroo akkuma barbaada gootan kana isin jibbe garuu
sabboonaa Sirba bareeda Jabaadhaa Si waliin Jirra
maaliif guyyaa itti dhiheesse kabaja dhabe
Aboo oduu dhiisaa diraamaa itti nuu fufaa
Meelaalaa siinan dhiistee hindeeme osoo akkatti si jaalladha 
Maaloo diraamaa kan itti fufaa yookiin gaafa inni jalqaba nutti himaa abdii eegna 
Osoo itti fuftan nutti tola maalii deebii isaa
Ani diraamaa afaan oromoo hinilaale kana booda jalqaba malee hinxumure isin
maal addaan kutaa oola akka ifaa itiyoophiyaa nama aarsituu ani kanaaf laaluu jibba
Kan nama aarse diraamaa keessan deemee deemee akkuma qabsoo keenya osoo bakka hingeenye karaatti hafa. 
Maali kun kan gadhiisaa ooltan baatii tokkoo ol isin eegne gaafa torbe illee kanuma gadhiistan amma isin irraa fokkate
Ani kan na dhibuu nama akkumaa waan dhugaa tahee godhanii yeroo meelaalaa komatan nan kolfaa  hunda Ani baayyee isin jaalladha
Baga nagaan dhuftan warra kiyyoo  akka isin eege beektuu garuu
Baga nagaa dhuftan baayyee isin jaalladha
Ani diraamaa gadhiistan jedhee baayyee gammada dafaa kootta
Baga nagaan dhuftan isin baayyee nama itti tola Jabaadhaa nu jiraadhaa qaalii keenya
Dhugaa waaqayyo baayyee gammada ture diraamaa kiyyoo gadhiifame jedhee  
diraamaa afaan oromoo kana addaan kuttu nama aarsitu oduu dhiisaa diraamaa itti fufaa 
Kiyyoo abdii dhaan eega jirra
Baga Nagaan Dhuftan warra keenya
osoo xumure diraamaa jettan isinif  wayya ture
Baga nagaan debitan warra kiyyoo diraamaa
diraamaa afaan oromoo Jalqaba isaa malee dhuma hinargine ani
adaraa diraamaa yeroo jalqaba xumure nu agarsiisaa malee jalqabe hindhiisiinaa 
maatii diraamaa kiyyoo baga nagaan dhuftan osoon isin eeguu iji koo alatti na hafe meelaalaa  baayyee si jaalladha
adaraa diraamaa kana nurraa addaan hinkutinaa qarshii yoo barbaachisa tahee isiniif erginaa 
baayyee isin jaalladha maatii diraamaa kiyyoo, diraamaa jaalala lakkuu fi diraamaa hiree 
diraamaa hanga kana baayyee jaalladha Jabaadhaa saanyii koo horaa bulaa deebana
diraamaa afaan oromoo kun yaada nama kani oli
Maaloo dafaa gadi nuu gadhiisaa obsa fixachaa jirra dhumaa isaa arguuf
Baga nagaan nu deebitan baayyee isin yaada meelaalaa fayyite miti
Yoo hojii barbaada utuu addaan hinkutinaa hojjedha yookaan immoo itti dhiisaa
Akkatti natti tola dhugaa baayyee isin jaalladha baayyee isin kabaja naf jiraadhaa
baga nagaan dhuftan jaalala keenya
amma kutaa soddoma arge yeroo yaada kennuuf ariifattan hinqaanoftanii duruma diraamaa afaan oromoo kanaf ilaale jibba
Dhugaan ni tura malee hinuma baha yoo waaqayyo jedhe.
Duula birmadummaa biyyaa eege karaa milkaahina qabuun ni raawwatamaa 
Baayyee galatoomaa kitaaba buufadhee  nan dubbisa.
baayyee nama barsiisa kutaa itti aanu sihoominaan isin eegna
Baga nagaan dhuftan maatii diraamaa kiyyoo
warra abbaa garaa garaa keessaniif qabsahaa malee gara qabsoo dhugaatti hindhufe
Bagaa Nagaan dhuftan Baga nagaan dhuftan isin Jaalladha 
baga nagaan dhuftan qaalii keenya diraamaa kiyyoo baayyee nama tola Jabaadhaa addaan hinkutiinaa
Baga nagaan dhuftan baayyee nama tola Jabaadhaa itti fufaa
uummata koo na hordofaa artii keessan guddisaa
baga nagaan debitaan baayyee bareeda
diraamaa keessan baayyee nama tola nu irraa hinturiinaa 
Maatii kiyyoo baga nagaan dhuftan
baga nagaan dhuftan jechuu qofa osoo hintaane haa jabeessaa
Atileetii  kun injifannoo sadaffaa yoo tahuuf, dorgommii maaraatoonii Abootiin injifannoo jalqabaa argachu maddeen ni muldhisu.  
Duraan dursa waaqayyo haa galata turtii torbaan lamattiin booda baga wal arge isiniin jedha!
Baga nagaan dhuftan Meelaalaa ati immoo waan hojii keetii nyaadhu Dogoggora abbaa Firoof ilma isaa miidha barbaada miti
Siifan baayyee si jaalladha amala qabeetti koo
Ijoollee keenya bareeda baayyee nama tolaa Jabaadhaa oromoo koo 
diraamaa kun dheebuu natti tahe hardha fayyee torbee lama guutuu erga turee baga nagaan dhuftan
Meelaalaa waanuma Firoo itti heeruma natti hinfakkaatu. 
Deebitees waanuma Siinan waliin wal fuudhan natti hinfakkaatu. 
Kan ishees kiyyoo keessa seenaa jira. 
Baga nagaan dhuftan !! Maaloo ammaa booda hinturinaa dafaatii koottaa isin eegna
diraamaa fiilmii fi sirba afaan oromoo amma kan duraa irra jira
Goota Abdii saba godina Wallagga Lixaa Keessatti Weerartuu Adabaa Ooleera!
baga nagaan deebitan, Baayyee diraamaa jaallatama dha
Kan Siifan garuu hunda caalaa waan yaaddessaa natti fakkaata, obboleettii meelaalaa  tahuu ishee waan barame waan taheef 
Kan na dhibe garuu, Meelaalaa fi Siifan yeroo gara mana firoo deema sana, yeroo meelaalaa Roobsan akkam tahee jettee gaafattu, Siifan shakkuu dhiisuu ishee fi callisuu isheeti!
Baga nagaan dhuftan maatii kiyyoo isin yaada ture
Maaliif nu soba garuu baayyee isin eege jira dhugaa lammata isin hineegu 
Baga nagaan dhuftan kiyyoo dhuguma waan kiyyoo butame fakkaata! Itti fufaa!
diraamaa  kun dafee Akka hindhumne nurraa
Baga nagaan dhuftan isin baayyee nama itti tola Jabaadhaa nu jiraadhaa qaalii keenya
baga nagaan debitanii isin eege iyyuu nu ajjeese garuu torbees tahuu torbee lamaan  tahuu yeroo dhaabbataa dabarsaa
Garuu jaarsa siifan kun maalii yaada isaa anaan gaaffii natti taheera suura kahuu hinjaalladha maaliif garuu 
Baga Nagaan dhuftan maatii diraamaa kiyyoo  koo
Koottaa na biras diraamaa bareeda jira fira naaf tahaa daawwadhaa
diraamaa afaan oromoo akkatti bareeda hinagarre bakka filatame uffata keessan baayyee bareeda adda hinkutinaa 
Meelaalaa  Jabaadhaa naaf taatee jirta garuu siinan dhiisuu kee sirrii miti
Siifan irra caalaa bareeda dhufe ammoo
osoo nama  hunda akkuma Siifan garraamii tahe baayyee natti tolte dhugaa
Suusii naa taatan hinhafiinaa yeroo Hunda torbee torbee koottaa
Meelaalaa  baayyee si jaalladha garuu ati nama tokko osoo hintaane nama lama miidhaa jirta
Siinan Moojii keetii jecha jedhu kana sirratti jaalladha nama itti tola baayyee itti fufaa adaraa 
Baga nagaan dhuftan garuu hojii melaalaa nama jibbisiise
diraamaa kana baayyee jaalladha fi yeroo mara hordofa hawwii koo kiyyoo
jecha iti fayyadama,qulqullina suura fi viidiyoo himamee maal dhuma
Kana yeroo ilaale artii keenya guddaa jiraachuu isaa baayyee natti tola  Jabaadhaa
dhalaa osoo waa dhugduu kasaaraa fidde
Baayyee gaarii dha ani baayyee miira keessa galee ilaale itti Jabaadhaa
kadhaa yeroo dheeraa isin kadhachaa turre dhageessanii nu deebihuu keessanif gammade
dhuma meelaalaa firoo arguu  jarjaree
Gaarii dha addaan hinkutinaa itti fufaa
roobsan gowwa wayii natti fakkata isinin jaalladha hunda keessan
yaada koo akkoo waggaa torbaffaa
baayyee natti ulfaatee bakka siinan tahee isuma dhugaa hirriba dhabe naa jeeqa
Anaa dhufu kiyyoo baayyee isin eege dhugaa isin jaalladha isin waliin jira
ana dhufu baga nagaan dhuftan Jabaadhaa diraamaa erge guddaa of keessaa qabu dha itti fufaa
Siifan amala qaba baayyee natti tola
Nurraa hinhafiinaa baayyee nama tola Jabaadhaa
Carraa Siifan dukkaneesse deemta meelaalaa koo 
Siifan koo situ na marare lubbuu koo
maatii diraamaa kiyyoo baga nagaan dhuftan osoo isin eege iji koo alatti na hafe meelaalaa koo 
Wayii yeroo dhaba Koo silaa nama  na dura ilaale hinjiru ture baga nagaan nuuf deebitan
Maaloo baga nagaan deebitan
Dhugaa ani hunda keessan baayyee dinqisiifadha sababa isaa hojii keessan waan sirriitti hojii baayyee isin jaalladha 
baga nagaan dhuftan baayyee isin eege ture
rakkoo artii oromoo dhuma hinqabu baajata dhume jettu
kiyyoo meelaalaa hojii kee siif haakennu waaqayyo siinan baayyee Nama gaddisiisa
murtii meelaalaa sirrii natti hinfakkaatu badii abbaaf ilmi itti hingaafatamu baayyee nama jeeqa 
Hawwii koo inni guddaa meelaalaa milkii arguu dha isheen akkuma koo abbaa ishee baayyee jaallatti mee warrai akka koo meelaalaa jaalala 
Baga nagaan deebitan itti fufa baayyee natti tola Jabaadhaa eenyu kan akka koo roobsan shakke 
Meelaalaa ofi kiyyoo galuu hinooltu nan shakka yaa oromoo 
galatoomaa beellama keessan kabaja dhufuu keessaniif isinan jaalladha maatii kiyyoo
diraamaa kana  nurraa akka barbaada tursiise kabaja dhabuu dha
Siinaan mucaa bareeda,sin jaalladha
Baga nagaan deebitan isin eeguun iyyu waggaa 10 natti tahe
Baga nagaan dhuftan diraamaa bareeda keessan immoo guyyaa guyyaan dabalaa jira
nama tola kan itti aanu illee itti nuuf fufaa 
hanqina baajataa yoo qabaattan hinjalqabiina maaloo .
Silaa fiilmii afaan oromoo jalqaba malee xumure hinjiruu sababa maaliidha 
jara keenya baga nagaan dhuftan
oromoo miliyoona 60 ilaale diraamaa oromoo maaliif  miliyoona baayyee ilaale dhabaa
baga nagaan dhuftan diraamaa keessan baayyee nutti tola jira Jabaadhaa
Lakkoofsa meeshaa kanaa nu maxxansaa 
Ogummaa gaazexeessaa Yuunvarsiitii Finfinnee itraa akkuma baheen, tuuta gaazexeessaa afaan oromoo jalqabaa keessatti miseensa tahe.
Adaraa waaqayyo addaan hinkutinaa maaloo
Kiyyoo Baga nagaan dhuftan 
Nooraa baayyee isin jaalladha dhugaa.
Baga nagaan dhuftan maatii kiyyoo koo diraamaa baayyee bareeda  kana qabattanii
Baga nagaan dhuftan maatii diraamaa kiyyoo baga nagaan dhufaan qaaliiwwaan keenya nuuf jiraadhaa
Baga nagaan dhuftan Qaalii oromoo Jabaadhaa baayyee nama tola Galatoomaa
baayyee nama tola dhugaaa haala diraamaa yeroo Hunda isin waliin jirra Jabaadhaa baayyee isin jaalladha
Baga nagaan dhuftan yaada turtan bareeda  keenya
Siinan obsa godhadhu meelaalaa yaada ishee gumaa abba ishee bahuudha
Tv irraatti nuuf hindabarse  kaardii nurraa fixa dhiisuuf  natti tola maal mallisaa jedhee hacaaluu
diraamaa kiyyoo baayyee nutti tola garuu haala uffata dhalaa xiqqoo osoo fooyyahe safuu oromoo keessaa osoo bahu bannee
diraamaa Afaan oromoo yeroo Akkanatti tola  Nama hawwii baayyee gaarii dha
dheeraa qaba diraamaa kun kutaan isaa Maaloo
Ana dhufu! kiyyoo dhugaa waan kiyyoo butame fakkaata! Itti fufaa!
Baga nagaan dhuftan maatii jaalala
Dhiifama kan akka meelaalaa na jibbisiise hinjiru
baga nagaan dhuftan baayyee isin eege jira 
Baga Nagaan Nuuf dhuftan baayyee isin eege ture baayyee isin ilaale jaalladha
Dhiifama naa godhaa malee kan akka meelaalaa na jibbisiise hinjiru sababa isaa qarshii jecha siinan  dhiise
Addaan kuttaanii onnee nu dhaabdaan dhugaa waaqayyo
Baga nagaan dhuftan baayyee isin yaada ture diraamaa yoomuu ilaale hinquufamne dha baayyee isin jaalladha Jabaadhaa yoo dandeessan immoo daqiiqaa itti dabalaa
diraamaa keessan baayyee nama tola gidduu gidduu hinkuinaa diraamaa kana nan jaalladha hunda keessan nama tola Jabaadhaa itti fufaa
Baga nagaan dhuftan baayyee isin eegaa ture iyyuu
maaloo baga nagaan dhuftan suusii nutti taatani
Siinan Nama addaati Meelaalaa maaliif Isa didde garuu
diraamaa baayyee nama itti tola lammata Akka adda hinkutinaa
Baga nagaan dhuftan maatii diraamaa kiyyoo nu jalaa baddanii turtan baga nuuf deebitani nuuf jiraadhaa oromoo koo baayyee isin jaalladha
Baga nagaan dhuftan maatii kiyyoo kana booda hinbadiina adaraa
Roobsan garuu maaliif meelaalaa waliin wal baruu dide. 
Wanta inni qorata jiru jira ? diraamaa Kana keessatti roobsan maaliif akka meelaalaa waliin wal baruu akka dide dhuma isaa arguuf jarjare 
Baga nagaan dhuftan yeroo baayyee nuu bohaarsaa jirtani
diraamaa Kiyyoo turtii baatii lama gahu booda dhufuu keessannifbaga nagaan dhuftan jenne,
barreessaa qaroo fi humna warraaksaa yeroo sanaa keessaa argame warra sagalee dhokfatee hojii ture keessas nama  tokko
atileetii itiyoophiyaa Seefuu Turaa dorgommii maaraatoonii Chikaagoo mohate.  
Gumaacha kitaaba Afaan oromoo taasise alatti nama  kun waaltina Afaan oromoo illee ashaaraa addaa nama qabu ture. 
Atileetii  dorgommii maaraatoonii bakka olaanaa kennamuuf keessaa tokko kan tahe, Maaraatoonii  xumuruu saahatii 2 fi daqiiqaa 06 fi sakondii 12 itti fudhate.  
jaalala Ittii agarsiisa oromoo Akka jabaadhaa ijoollee kun
torbanitti osoo guyyaa 2 ykn 3 tahee natti tola 
Lakkoofsa bilbilaa siinan naaf eerge mee siinan baayyee si jaalladha 
Baga nagaan dhuftan Jabaadhaa 
Baga nagaan dhuftan baayyee isin jaalladha nuuf jiraadhaa
Hawwii keenya yeroo dheeraa baga nagaan dhuftan diraamaa akkana jaalladha dha diraamaa kun Jabaadhaa adda hinkutinaa adaraa
Baga nagaan dhuftan qaalii keenya akka ani itti isin eege Ture 
Baga nagaan dhuftan qaalii keenya
olooltuu fi gantuu sabuma keenyatti dadhabnee oromoo ammoo.
sirba afaan oromoo inni durii baayyee bareeda
Bagaa nagaan deebitani sabboonaa Koo
sagalee baayyee gabaabbate
Gammachuu jedhee waanan yaada irratti barreessaa wallaale dhugaa
Baga nagaan nuuf dhuftan Baayyee isin jaalladha
Baga nagaan dhuftan. Maatii diraamaa Kiyyoo Ana dhufu jechaa. Garuu Mata duree Isa12 ffaa irra gara 13 ffaa itti Jijjiiraa
baga nagaan dhuftani baayyee isin yaada jirra warra akka koo yaada jaalala keessan itti agarsiisa
qulqullina sagalee waraabbii xiqqoo gadi buhe kan duraa irraa garuu akka Ajaahiba isin jaalladha.
Baga nagaan deebitan cima koo ijoollee keenya
Baga nagaan dhuftan garuu akkatti ture isin irraa hineege
nama  oomisha dhiisee karaa biraa kan akka daldala seera malee,  wanta fedhii buhuuraa hinguune kan akka tapha faatti xiyyeeffannoo..
Dorgommii fiigicha Maraatoonii Paariisitti taasise atileetii itiyoophiyaa injifate.
addaan hinkutinaa maamila keessaniif kabaja kennaa
Baga nagaan dhuftan hawwii isin eege turre??
adaraa diraamaa kana itti.fufaa baayyee.isin.jaalladha.isin.kabaja
Gammachuu guddina yaada iyyuu barreessaa wallaalee
Baga nagaan dhuftan diraamaa kiyyoo isin eege jirra
akka diraamaa hiree jalqabe bade gaarii miti addaan hinkutinaa itti fufaa 
baayyee nama tola gadi nuuf dhiisaa
baga nagaan dhuftan hojii koo isin ilaale tahe 
Baga nagaan dhuftan maatii diraamaa kiyyoo nuuf jiraadhaa qaalii keenya baayyee isin jaalladha 
Jabaadhaa saba Koo torbee naaf hindhufu dafee diraamaa kiyyoo ilaale Jabaadhaa ergaa guddaa qaba
siinan yeroo hunda diraamaa keessatti si gaddisiise wayyoo
Baga jiraattan ilmaan oromoo. 
Baayyee bareeda 
Itti deebisaa nuuf tolchaa.
Baayyee isin jaalladha.
Warra nu jalaa hidhaa nuuf haa hiikaman.
bilisa haa jiraanuu. 
waaqayyo gaafa nama uumu ogummaa itti kenne.
Kitaaba Qulqulluu
Hiikkaa Walta'aa Haaraya
Mirgi isaa seeraan eegamaa dha. 
Kitaabota Kakuu Haaraya kana keessatti qopheeffaman keessaa haga kitaaba tokko guutuu hin ta'initti yookaan hamma kurmaana kitaaba tokkoo hin caalletti hiikkaa walta'aa kana irraa eeyyama dhaaba maxxansiiseetiin alatti gara waraabbiiwwan 500 waraabbachuun yookaan garagalfatanii maxxansiisuun ni danda'ama. 
Yeroo wanni kun ta'utti garuu, "Kitaaba Qulqulluu Hiikkaa Walta'aa Haaraya Kakuu Haarayaa kan bara 2001 maxxanfame irraa eeyyamaan fudhatame" jedhamee ibsamuu qaba.
Kan Hin Gurguramne
Maqaa Kitaabaa Guutummaatti 
Wangeela Maatewosii
Wangeela Maarqosii
Wangeela Luqaasii
Wangeela Yohaannisii
Hujii Ergamtootaa
Ergaa Phaawuloos Gara Warra Roomaatti
Ergaa Phaawuloos Gara Warra Qorontoosiitti
ErgaaPhaawuloos Gara Warra Qorontoosiitti Erge
Ergaa Phaawuloos Gara Warra Galaatiyaatti Erge
Ergaa Phaawuloos Gara Warra Efesooniitti Erge
Ergaa Phaawuloos Gara Warra Filiphisiyusiitti
Ergaa Phaawuloos Gara Warra Qolosaayisiitti
Ergaa Phaawuloos Gara Warra Tasaloonqeetti
Ergaa Phaawuloos Gara Warra Tasaloonqeetti
Ergaa Phaawuloos Gara Ximootewoosiitti Erge
Ergaa Phaawuloos Gara Ximootewoosiitti Erge
Ergaa Phaawuloos Gara Tiitootti Erge
Ergaa Phaawuloos Gara Filmoonaatti Erge
Ergaa Gara Ibrootaatti Ergame
Ergaa Yaaqoob Erge
Ergaa Pheexroos Erge
Ergaa Pheexroos Erge
Ergaa Yohaannis Erge
Ergaa Yohaannis Erge
Ergaa Yohaannis Erge
Ergaa Yihuudaan Erge
Muldhata Yohaannisii
Kutaalee Kitaaba Qulqulluu Bebbeekamoo
Dinqiiwwan Kiristoos Hojjate
Fakkeenyawwan Yesuus barsiise
Ittiin Baafata
Internaashinaal Baayibil Soosaayitiin dhaaba addunyaa kan afaan gara
garaatiin Kitaaba Qulqulluu hiikee maxxansiisuudhaan akka namoonni dubbii Waaqaa dubbifatanii hubataniif, Gooftaa Yesuusin beekuudhaanis akka
fayyinna argatanii jireenna kiristaanummaa isaaniitiin jabaataniif carraaquu
dha.
Afaan saba tokkoo akkuma namaa dhalata; ni guddata; ni du'as.
Jechoonni yeroo tokko saba biratti fudhatamoo ta'an, yeroo kaan ammoo
fudhatamoo hin ta'an. Jechoonni yeroo tokko nama waltaasisan, yeroo kaan
ammoo wal hin taasisan; dhaamsa barbaadames hin dabarsan. Sababii haala
afaanii kanaaf Kitaaba Qulqulluu yeroo yerootti hiikuun, gara afaan dhaloota
haarayaattis jijjiiruun barbaachisaa dha. Kanaafuu Kitaabni Qulqulluun bara
duriitii jalqabee afaanota biyyaafi bara adda addaatti hiikamaa tureera.
Internaashinaal Baayibil Soosaayitiinis haaluma kanaan loqodawwan
Oromiffaa gugurdaa afran (kan dhihaa, kan kibbaa, kan bahaafi jiddu galeessaa) walitti fiduudhaan hiikkaa kitaaba Qulqulluu hojjachaa jira. 
Hiikkaa akkanaa hojjachuufis tokkoo tokkoo loqodawwan kanneenii irraa bakka bu'oota dandeettii afaanichaa qaban walitti fidee Kakuu Haaraya hiikkaa walta’aadhaan qubee Itoopiksiitii fi qubee Laatiiniitiin qopheessee dhiyeesseera. 
Kakuun Moofaan (dullachi) immoo dhiyeenyatti akka itti fufee dhiyaatu ni abdatama.
Yaalii afaanicha wal taasisuuf godhame:
Sabni Oromiffaa dubbatu hedduu dha. 
Afaanichis loqodawwan gara garaa of keessaa qaba. 
Jechi bakka tokkotti rakkinna hin qabne bakka kaanitti hiikkaa faallaa kan walitti nama buusuu fi kan nama qaanessu qaba. 
Fakkeennaaf Arsiitti bukkeen, Booranatti kaachuun, Wallaggatti seeruufi gochaan jechoota qaanii ti. 
Kanaafuu rakkoo akkanaa diqqeessuuf jechoota loqodawwan walitti dhiyeessuu danda'anitti fayadamuun yaalameera. 
Hiikkaan kun hiikkaa walta'aa dha; Kanaafuu loqodawwan afaanichaa walitti dhiyeessuuf jechoota hiikkaa wal fakkaatu qabanitti fayyadamuudhaan hiikkaan isaanii yaadannoo miila jalaa keessatti ibsameera.
Hiikkaan kun hiikkaa walta'aa dha (Standard Translation); Kanaafuu loqodawwan afaanichaa walitti dhiyeessuuf jechoota hiikkaa wal fakkaatu qabanitti fayyadamuudhaan hiikkaan isaanii yaadannoo miila jalaa keessatti ibsameera. 
Yommuu hiikkaan kun hojjatametti warruma waliin hojjatan jidduuttiyyuu garaa garummaattu ture. Ta'us rakkoo naannoo tokkoo akkuma rakkoo
naannoo hundaatti fudhachuudhaan obsaan wal dhagayaa, jechoota rakkoo
hin finne kanneen hubachuufillee nama hin rakkifne filachaa, akka ergaan
Kitaaba Qulqulluu hin jijjiiramne eeguun yaalameera. Kana irratti hayyoota
afaanii kan biiroowwan mootummaa keessumattuu kan biiroo barnoota
Oromiyaa, barsiistota Kooleejjii Tiyooloojiitii fi tajaajiltoota waldaa Kiristaanaa tokko tokko gaafachuudhaan, sab-qunnamtii afaan Oromoo hordofuudhaan, seer-luugootaafi galmee jachootaatti fayyadamuudhaan tokkummaa afaan kanaa eeguuf yaaliin godhameera. 
Yommuu hiikkaan kun hojjatametti warruma waliin hojjatan jidduuttiyyuu garaa garummaattu ture. 
Ta'us rakkoo naannoo tokkoo akkuma rakkoo naannoo hundaatti fudhachuudhaan obsaan wal dhagayaa, jechoota rakkoo hin finne kanneen hubachuufillee nama hin rakkifne filachaa, akka ergaan Kitaaba Qulqulluu hin jijjiiramne eeguun yaalameera. 
Kana irratti hayyoota afaanii kan biiroowwan mootummaa keessumattuu kan biiroo barnoota Oromiyaa, barsiistota Kooleejjii Tiyooloojiitii fi tajaajiltoota waldaa Kiristaanaa tokko tokko gaafachuudhaan, sab-qunnamtii afaan Oromoo hordofuudhaan, seer-luugootaafi galmee jachootaatti fayyadamuudhaan tokkummaa afaan kanaa eeguuf yaaliin godhameera. 
Tooftaan yookaan bifni hiikkaa kanaa jechuun mata dureen isaa, bo'oon isaa, boqonnaa fi lakkoobsi isaa harki caalu hiikkaa Ingiliffaa fakkaata. 
Yaada isaa sirriitti dhiyeessuuf garuu burqaawwan armaan gadiitti fayyadamneerra;
Hiikkaawwan Amaariffaa kanneen duraan qopheeffaman
Hiikkaawwan orommiffaa kanneen duraan qopheeffaman
Hiikkaawwan Ingiliffaa bebbeekamoo
Hiikkaawwan Ibraayisxiitii fi Giriikii 
Hiikkaan kun qajeelfama armaan gadi jiruu faana bu’uun hojjatame:
Sirrii ta'uun isaa - haga danda'ametti yaada tokko otoo hin hirdhisin yookiin otoo waa itti hin ida'in dhiyeessuu,
Ifa ta'uu - akka ergaan tokko borcamee hin dhokanneef ifatti baasanii dhiyeessuu,
Amanamummaa - ergaa barreessaan tokko erge akkuma jirutti amanamummaadhaan dabarsuu,
Lubbuu itti gochuu - ergaa tokko haala miira namaa sochoosuufi dadammaqsuu danda'uun dhiyeessuu,
Haala afaanii hordofuu - haala akka waan afaanuma keennaan barreeffameetti dubbisuu nama dandeessisuun dhiyeessuu,
Rakkoo malee Dubbifamuu - akka hiikkaan tokko nama dubbisu hin nuuffisiifneefi akka dubbisuun isaas nama hin gufachiifne, akka yaadi isaas namatti mi'aawu gochuun dhiyeessuu,
Ulfinna afaanii - waan dubbiin Waaqaa kabajamaa ta'eef akka jecha salphaan hin dhiyeeffamneef sadarkaa isaa ol guddisanii dhiyeessuu. 
Maqaa yookaan mata-duree kitaaba kanaatiifi qubee isaa murteessuuf odeeffannoo barbaaduuf gaafiin qophaayee Godinaalee Oromiyaa adda addaatti bittineeffamee ture. 
Haala kanaan namni harki caalu akka maqaan isaa "Kitaaba Qulqulluu" ta'uufi qubeen isaa immoo Itoophiksii fi Laatiinii ta'u waan filateef maqaan kitaaba kanaa Kitaaba Qulqulluu, qubeen isaa immoo Itoophiksiifi Laatiinii ta'ee maxxanfameera. 
Rippaabiliika Dimookiraatawaa Federaalawaa Itoophiyaatti Ministeera Barnootaa
Faalama Qilleensa Naannoo
Faalama Qilleensaa Namtolchee
Ittisa Faalama Naannoo
Faalama Naannoo Maqsuu
Balaa Tiraafikii
Seera Tiraafikii
Gamtaadhaan Hojjachuu
Hojii Hawaasummaa
Manguddoota Gargaaruu
Harki Dabaree Waldhiqa
Qaama Miidhamtoota Deggaruu
Goota Jaarraa Digdamaffaa 
Kornayaafi Hojii
Qoqqooddii Hojii
Walqixxummaa Dhiiraafi Dubartii
Waliigalan Alaa Galan 
Wantoota Daawwataman
Faayidaalee Wantoota Daawwatamanii
Qophii Daawwannaa
Seera Daawwannaa
Ispoortii Aadaa
Tapha Qillee
Ispoortii Ammayyaa
Waldorgommii Ispoortii Biyyoolessaa
Faayidaalee Ispoortii
Barattuu Kuulanii 
Abbabaa Biqilaa 
Itoophiyaafi Dirree Oloompikii
Faayidaalee Bishaanii
Laga Awaash 
Miidhaa Bishaan Faalamee
Osoo Hinhubatin Qubaa Hingubatin
Sabqunnamtii Barreeffamaa
Tamsaasa Televizyiinii
Raajii Aadde Ayyaantuu 
Seenaa Nama Biroo Barreessuu
Artisti Alii Birraa
Seenaa Kee Akkamitti Barreeffatta?
Seenaa Koo
Xiyyeeffannoo Qajeelcha Barsiistotaa
Qajeelchi barsiistotaa kun qaama sirna barnootaa afaan dhalootaati. 
Kunis haala hojiirra oolmaa kitaaba barattootaa irratti xiyyeeffata. 
Xiyyeeffannoo kanaan ijoolleen afaan isaaniitiin ogummaawwan dhaggeeffachuu, dubbachuu, dubbisuufi barreessuu haala gaariidhaan horachiisuuf kan fooyya’ee qophaa’edha. 
Bu’uurri qophii isaas qorannoo daa’imman haala kamiin ogummaawwan dubbisuufi barreessuu salphaatti horachuu danda’u? kan jedhuufi amaloota Afaan Oromooti.
Qajeelchi barsiistotaa kun qaama sirna barnootaa afaan dhalootaati. 
Kunis haala hojiirra oolmaa kitaaba barattootaa irratti xiyyeeffata. 
Xiyyeeffannoo kanaan ijoolleen afaan isaaniitiin ogummaawwan dhaggeeffachuu, dubbachuu, dubbisuufi barreessuu haala gaariidhaan horachiisuuf kan fooyya’ee qophaa’edha. 
Bu’uurri qophii isaas qorannoo daa’imman haala kamiin ogummaawwan dubbisuufi barreessuu salphaatti horachuu danda’u? kan jedhuufi amaloota Afaan Oromooti.
Qajeelchi barsiistotaa kun sirna barnootaa fooyya’e bu’uureffata. 
Mala baruu barsiisuufi meeshaalee deeggarsa barnoota kitaabicha keessatti dhiyaatanis barsiistotaaf odeeffannoo ga’aa kenna. 
Itti dabalees, barsiistonni barattota deggaruuf kitaaba barattootaatti akkamiin fayyadamuu akka qaban irratti qajeelfama ifa ta’e kenna. 
Akkasumas, adeemsi baruufi barsiisuu madaallii walirraa hincinne, dhimma kornayaafi hunda hammatoo giddugaleessa godhata.
Dhuma qajeelcha barsiisotaa kanatti silabasiin Afaan Oromoo kutaa 4 maxxaneera. 
Silabsiin kunis xumura samisteeraatti dandeettii barattootarraa eegamu agarsiisa. 
Silabasichaatti aanee, jibsoon kennameera. 
Achi keessatti jechoonni barsiisotaaf haaraa ta’u jedhamanii yaadaman hiikamanii jiru. 
Isaan booda ammoo maalummaan gabaajeewwaniifi mallattoolee dhiyaatanii jiru.
Caacculee Dubbisuu/Barreessuu
Barattoonni dubbistootaafi barreessitoota ciccimoo akka ta’aniif, caacculee dubbisuu shanan
guddifachuu qabu.
Kanaaf barattoonni of danda’anii dubbistootaafi barreessitoota akka ta’an gargaaruuf caaccu shanan kanneen haala ifaafi sirnaawaa ta’een barachuu qabu. 
Haala sirnaaawaadhaan jechuun adeemsa baruufi barsiisuu keessatti qabxii barbaachisaa ta’erra osoo hinutaaliin salphaa irraa gara walxaxaatti deemu jechuudha. 
Caacculeen ogummaa shanan gonfachiisan kanneen armaan gadiiti.
Hubannoo sagalee dubbii
Hubannoo walitti dhufeenya sagalee dubbiifi qubee
Ga’umsaafi sirrummaa
Fayyadama jechootaa
Hubannoo Ergaa
Hubannoo Sagalee Dubbii
Sagalee afaaan dhalootaa dhaggeeffachuu, adda baafachuufi to’achuu danda’uun barattoota
nigargaara. 
Kunis barbaachisaa kan ta’eef: Sagalee gabaabaafi dheeraa adda baafachuufi Sagalee gabaabaan jecha keessatti qeentee ta’e argamuu dubbachiistuu yoo ilaallatu, sagalee, dheeraan ammoo jecha keessatti dacha (cimdii) ta’ee argamuu sagalee dubbachiistuu akaakuu tokkoo ilaallata.
Sagalee jabaafi laafaa adda baafachuuf: Sagalee laafaan jecha keessatti dubbifamaa qeentee ta’ee argamu yoo ta’u, sagalee jabaan ammoo jecha gidduutti cimdii ta’ee argamuu dubbifamaa tokkooti.
Sagaleefi qubee walsimsiisuuf,
Dubbisuufi qubeessuu mijeessuuf.
Qubeewwan lama walitti dhufuun sagalee tokko bakka bu’uun qubee dachaa ta’uu addaan baafachuuf.
Dubbifamaan akaakuun lama yoo walitti aane dhufu irra butaa ta’uu hubachuuf Hubannoon sagalee dubbii gabbachuu kan danda’u, birsagoota jechootaafi, himoota sagaleessuuni. 
Akkasumas, walaloofi yeedaloodhaan shaakalsiisuuni.
Hubannoo Walitti Dhufeenya Sagalee Dubbiifi Qubee
Barattoonni sagalee jechoota keessa jiran sagaleessuuf gargaara. 
Kunis ofii isaanii of danda’anii akka dubbisuu danda’an isaan taasisa jechuudha.
Qubeessuufis barattoota nigargaara. 
Kunis sagalee dhaggeeffatan jecha keessatti mallattoo boca isaa waliin waan walsimsiisaniifi.
Hubannoon walitti dhufeenya sagalee dubbiifi qubee gabbachuu kan danda’u qubeewwan tokko tokkoon sagalee isaanii waliin barsiisuun barattoonni qaamolee jechaa walitti makuufi addaan qoqqooduu akka shaakalan taasisuun. 
Kutaa 4 keessatti xiyyeeffannoon qaamolee jechaa walitti makuufi addaan qoqqooduuf kennama. 
Qaamoleen walitti makamaniifi addaan qoqqoodaman kunneenis hiika qabeessa ta’uu qabu.
Qubeewwan hunduu kutaa 1 fi 2 keessatti barataman. 
Duraa duuba qubeewwan sunneenii beekuunis barbaachisaadha. 
Qubeewwan kan barsiifaman haala kanaan dura barsiisamaa turaniin miti. 
Sirna barnoota kana keessatti tartiibni ittiin qubeewwan barsiisaman qubee si’a baay’ee jechoota Afaan Oromoo keessatti irra deddeebi’anii dhufanirra eegala. 
Tartiibni qubeewwan kitaabota kutaa 1 fi 2 keessatti ittiin barsiifamanis qajeelfamoota qorannoo irratti hundaa’an armaan gadii bu’uureffata.
Sagalee/qubee tajaajila guddaa qabu,kan si’a baay’ee jecha keessatti mul’atu barsiisuurraa jalqaba
Sagaleewwaniifi qubeewwan boca wal fakkaataa qaban walitti aansuun hinbarsiifamu. 
Kun ammoo wal fakkeenya boca qubeewwaniirraan kan ka’e rakkoo mudatu dhabamsiisa.
Dubbachiiftonniifi dubbifamtoonni tartiibaan walitti aananii dhufuu qabu
Qubeewwan bocaafi sagalee salphaa qaban kanneen sagalee ulfaatoo qaban dursanii dhufuu qabu
Qajeelfamoonni kunneen barattoonni dafanii dubbisuu akka danada’an taasisu. 
Yoo dafanii dubbisuu danda’an immoo ogummaa dubbisuufi barreessuu dafanii gonfatu.
Kutaa 1ffaa keessatti qubeewwan Afaan Oromoo hundi kan barataman yoo ta’u, qubeewwan ergisaa muraasni immoo torban jalaqabaa kutaa 2ffaa irratti baratamu.
Ga’umsaafi Sirrummaa 
Ga’umsi dubbisuu, dhimma dubbisichaa osoo hinirraanfatiin siruummaafi saffisaan dubbisuuf dandeettii barbaachisudha. 
Akkasumas, ga’umsi dubbisuu bareechanii dubbisuu (hiika barreeffamaa kanneen mul’isan kan akka bu’aa ba’ii sagaleefi caagochaafaa)dabalata. 
Ga’umsi yeroo dubbisuu gonfatamu barattoonni hubannoo qofaarratti akka xiyyeeffatan isaan gargaara.
Xumura barnoota kutaa 4ffaa irratti barattoonni ga’umsaafi siruummaan dubbisuu danda’uu qabu.
Ga’umsa dubbachuufi barreessuu jechuun qubeewwanitti gargaaramuun dubbiifi barreeffamaan haala gaariin of ibsuu danda’uu jechuudha. 
Kunis Afaan ofiiti sirriitti fayyadamanii haala ifa ta’een yaada ofii dubbiifi barreeffamaan dabarsuu dandeessisa.
Ga’umsi dubbisuu kan dagaaguu danda’u hamma danda’ametti carraan shaakala hedduu, duub deebii waliin yoo kennamedha. 
Ga’umsi dubbachuufi barreessuu immoo kan guddachuu danda’an hamma danda’ametti carraa shaakala afaaniifi barreeffamaan of ibsuu duub-deebii
waliin yoo kennamedha. Xumura barnoota kutaa 4ffaa irratti barattoonni tuqaaleefi qubguddeessa
bakka barbaachisutti galchuun keeyyattoota 2-3 barreessuu danda’uu qabu.
Fayyadama Jechootaa 
Dandeettiin kun beekumsa jechoota haaraa, bifa itti fayyadamaafi hiika jechootaa kan ilaallatudha. 
Barattoonni jechoota muraasa beekan qofaa dubbisuu yoo danda’anillee, hiika kennuu irratti nirakkatu. 
Kanaaf ammoo akkaataa fayyadama jechootaa beekuun barbaachisaadha. 
Barbaachisummaan isaas
Qajeelfamoonni kunneen barattoonni dafanii dubbisuu akka danada’an taasisu. 
Yoo dafanii dubbisuu danda’an immoo ogummaa dubbisuufi barreessuu dafanii gonfatu.
Kutaa 1ffaa keessatti qubeewwan Afaan Oromoo hundi kan barataman yoo ta’u, qubeewwan
ergisaa muraasni immoo torban jalaqabaa kutaa 2ffaa irratti baratamu.
Ga’umsaafi Sirrummaa: Ga’umsi dubbisuu, dhimma dubbisichaa osoo hinirraanfatiin
siruummaafi saffisaan dubbisuuf dandeettii barbaachisudha. 
Akkasumas, ga’umsi dubbisuu bareechanii dubbisuu (hiika barreeffamaa kanneen mul’isan kan akka bu’aa ba’ii sagaleefi caagochaafaa)dabalata. 
Ga’umsi yeroo dubbisuu gonfatamu barattoonni hubannoo qofaarratti akka xiyyeeffatan isaan gargaara.
Xumura barnoota kutaa 4ffaa irratti barattoonni ga’umsaafi siruummaan dubbisuu danda’uu qabu.
Ga’umsa dubbachuufi barreessuu jechuun qubeewwanitti gargaaramuun dubbiifi barreeffamaan haala gaariin of ibsuu danda’uu jechuudha. 
Kunis Afaan ofiiti sirriitti fayyadamanii haala ifa ta’een yaada ofii dubbiifi barreeffamaan dabarsuu dandeessisa.
Ga’umsi dubbisuu kan dagaaguu danda’u hamma danda’ametti carraan shaakala hedduu, duub deebii waliin yoo kennamedha. 
Ga’umsi dubbachuufi barreessuu immoo kan guddachuu danda’an hamma danda’ametti carraa shaakala afaaniifi barreeffamaan of ibsuu duub-deebii
waliin yoo kennamedha. Xumura barnoota kutaa 4ffaa irratti barattoonni tuqaaleefi qubguddeessa
bakka barbaachisutti galchuun keeyyattoota 2-3 barreessuu danda’uu qabu.
Fayyadama Jechootaa: 
Dandeettiin kun beekumsa jechoota haaraa, bifa itti fayyadamaafi hiika jechootaa kan ilaallatudha. 
Barattoonni jechoota muraasa beekan qofaa dubbisuu yoo danda’anillee, hiika kennuu irratti nirakkatu. 
Kanaaf ammoo akkaataa fayyadama jechootaa beekuun barbaachisaadha. 
Barbaachisummaan isaas:
barattoonni hiika jechoota akka xiinxalan gargaara; kunis ga’umsa dubbisuu horachuuf nigumaacha.
barattoonni waan dubbisaa jiran akka hubatan nigargaara.
barattoonni yaada isaanii ifaan akka dabarsatan nidandeessisa.
Itti fayyadamni jechootaa guddachuu kan danda’u barattoonni jechoota haarawaa hiika isaanii waliin yoo barsiifamanidha. 
Akkasumas, barattoonni yeroo dubbatan ykn barreessan jechoota haraawaatti akka fayyadaman jajjabeessuufi tooftaalee ittiin hiika jechootaa dubbisanii ykn dhaggeeffatanii adda baafatan dhiyeessuudha.
Barattoonni kutaa 4ffaa:
hiika jechootaa galumsarraa tilmaamu
jechoota barnootaa kutaa 4ffaaf baay’ee barbaachisaa ta’an baratu.
dhuunfaa dhuunfaan dubbisuun fayyadama jechootaa addaan baafatu.
galmee jechootaatti fayyadamuun hiika jechootaa hubatu.
jechoota haaraa baratan keeyyata 2-3 barreessuu keessatti fayyadamu.
Caaccuun dubbisuu kun barreeffamaafi dubbiin waan dhiyaate tokkoof kan ittiin hiika kennanidhaa. 
Akkasumas, hubannoon galma dubbisuufi barreessuuti. 
Dandeettiin kunis akkuma jirutti hubachuu, ykn odeeffannoo barreeffama keessatti tuqame yaadachuu; odeeffannoo kalattiitiin barreeffama keessatti hin dhiyaanne tokko (odeeffannoo aggaamsaa) hubachuu, tooftaalee hubannoo, ykn tooftaalee dubbistoonni barreeffama hubatanii hiika itti kennuuf fayyadaman of keessatti hammata. 
Hubannoon baay’ee barbaachisadha. 
Sababni isaas: barattoonni barreeffamoota adda addaa dubbisuun akka hubatan dandeessisa. 
Kun ammo gosa biroo hubachuufis nigargaara.
barattoonni ofiin of danda’anii dubbistoota akka dhaggeffatan taasisa. 
kanaaf, dandeetti kana odeeffannoo argachuufi ittiin barachuuf fayyadamu.
Hubannoon kan horatamu gulantaalee dubbisuufi dhaggeeffachuu hunda keessattidha.
Barattoonni dubbisaa tilmaamuu, hubannoo isaanii to’achuufi waan dubbisan ykn dhaggeeffatan madaaluu qabu. 
Barattoonni kutaa 4ffaa fuulachawwan galumsarraa tilmaamuuf isaan gargaaran itti fayyadamuun kan baratan:
Hubannoon isaanii gabbifachuuf
Caacullee seeneffama tokkoo addaan baafachuuf
Yaadolee barreeffamoota adda addaa lama dorgomsiisuun ibsuuf
Giraafiiwwan, taatoowwaniifi gabateewwan dubbisuufi odeeffannoo dhiyaate hiikuuf.
Hiika himootaafi keeyyattootaa addaan baafachuuf jechoota walta’iinsaatti gargaaramuuf kkf fayyada.
Qabiyyee Barannoo Guyyaa
Qabiyyeewwan barannoo caacculee dubbisuufi barreessuu guddisuuf qindaa’aniiru. 
Dagaaginni ogummaawwan afaanii afranis (dhaggeeffachuu, dubbachuu, dubbisuufi barreessuu) ni hammata. 
Akkasumas, ogummaawwan kunneen yaada bu’uuraa gosa barnoota biroo waliin qindeeffamaniiru. 
yaadoleen bu’uuraa, ijoollee ogummaa dubbisuu/barreessuu barsiisuuf akka meeshaatti fayyadu.
Ogummaawwan afaanii afran kutaalee barumsaa hunda keessatti qindoominaan dhiyeessuuf gargaara.
Kitaabni barattootaafi qajeelchi barsiisottaa barnoota torbanii irratti xiyyeeffatu. 
Torban tokkos barannoo shan qabata jedhame yaadama. 
Garuu dhaha mana barumsaa irratti hundaa’uudhaan barannoonni qophaa’e torban tokko caalaa fudhachuu danda’a. 
Barannoon kitaaba keessa jirutokko tokkoon isaa mallattoo/boca kitaaba barattootaafi qajeelcha barsiisotaa keessatti ittiin agarsiisaman qaba. 
Tokko tokkoon qabiyyee immoo hojii tokko ykn lama kanneen barattoota waliin hojjetaman qabachuu mala. 
Qabiyyeen baay’een barannoo hunda keessatti mul’atu.
Qabiyyee muraasni immoo barannoo tokko tokko keessatti mul’atu. 
Haa ta’u malee, cacculeen dubbisuu/barreessuufi ogummaawan afaanii afran torban torbaniin bakka tokkotti dhiyaachuun isaanii hinoolle. 
Qabiyyeen Barannoo, kanneen armaan gadiiti.
Barreeffama Dhaggeeffachuu
Kutaan kun ogummaa dhaggeeffachuu irratti xiyyeeffata. 
Gochaawwan yeroo dhaggeeffachuu daree keessatti raawwataman kanneen armaan gadiiti:
barattoonni yeroo barsiisaan/tuun dubbisu/tu nidhaggeeffatu
mata dureefi fakkii gargaaramanii waa’ee barreefamichaafi fakkichaa nitilmaamu
gaaffiiwwan waan dhaggeeffatan irratti hundaa’eef deebii nikennu
barreeffama irratti nimari’atu
Qooddattoota ykn ta’iinsota wal dorgomsiisuu
Rakkoofi furmaata seeneffama tokkoo ibsuu
Yaada seeneffama tokkoo cuunfuu
Barreeffamoota adda addaa lama ibsuufi waldorgomsiisuu
Waa’ee mata duree tokkoo ibsuuf, jechoota walta’iinsaatti gargaaramuu.
Walitti Makuu /Addaan Qoqqooduu
Kutaan kun barattooni akka dubbisaniifi akka qubeessan cimsuuf qamoolee jechootaa walitti makuufi addaan qoqqooduu irratti xiyyeeffata. 
Gochaawwan kutaa kana keessatti raawwataman kanneen armaan gadiiti.
Jechoota walitti makuu– sagaleewwan ykn qaamolee jechaa qofaa qofatti dubbisuu. 
Sana booda walitti makanii altakka waamuu/dubbisuu;
Jecha addaan qoqqooduu -jecha altakka wal qabsiisanii waamu. 
Sana booda, sagaleewwanitti ykn qaamolee jechaatti qoqqoodanii, adda adda waamuu.
Qaamoolee jechaa hiika kennan adda baasanii barudha.
Qaamolee jechootaa kamiiyyuu walitti makuu
Qaamolee jechootaa kamiiyyuu addaan qoqqooduu- jecha dubbisuufi qaamolee isaaniitti addaan qooqqooduu
Dhuunfaan Dubbisuu
Kutaan kun himoota, seeneffama gabaabaa ykn dubbisa sagalee ol fuudhanii dubbisuu irratti xiyyeeffatudha. 
Akkasumas, jechoota agaree hubachuu danda’uu irratti xiyyeeffata. 
Dubbisanii hubachuu danda’uu irrattis nixiyyeeffata. 
Gochawwan kutaa kanaa kanneen armaan gadiiti.
Barreeffama nidubbisu
Gaaffii waa’ee dubbisicha nideebisu
Ergaa dubbisichaa ibsuu
Qooddattoota ykn ta’iinsota waldorgmsiisuu
Rakkoofi furmaata seeneffama tokko ibsuu
Yaadolee seeneffama tokko cuunfuu.
Barreeffamoota adda addaa lama ibsuufi waldorgomsiisuu
Waa’ee mata duree tokkoo ibsuuf jechoota walta’iinsaatti fayyadamuu
Waa’ee dubbisichaa fakkii nikaasu ykn jechoota nibarreessu
Fayyadama Jechootaa
Kutaan kun jechoota haaraa barachuufi itti fayyadamuu akkasumas, hiika isaanii kennuu irratti xiyyeeffata. 
Gochawwan kutaa kana keessatti raawwataman kanneen armaan gadiiti.
Jechoota hiikaan ykn haala birootiin walitti firoomsuu
Jechoota garee gareetti qoqqooduu\jecha tokkoof hiika ykn faallaa isaa kennuu
Jechoota hima ykn keeyyata keessatti fayyadamuu
Jechoota waliin deeman barbaaduu.
Jechoota bu’uuraafi jechootaa barnootaa haarawaa ta’an barachuu
Jechoota hiikaan ykn haala birootiin walitti firoomsuu
Jechoota baratan hima ykn keeyyata ijaaruu keessatti itti fayyadamuu
Hiika jecha tokkoo galumsa inni hima ykn dubbisa keessatti qaburraa tilmaamuu
Hiika jechoota barreeffama keessatti argamanii addaan baafachuuf dhamjechootatti fayyadamuu.
Hiika jechootaa murteessuuf galmee jechootaatti fayyadamuu
Jechoota mataa isaanii walitti qabachuu
Kutaan kun qubee bocuu, jecha barreessuu, hima gabaabaa ijaaruu, sirriitti qubeessuufi yaada
mataa ofii fakkiin ykn jechootaan ibsachuu irratti xiyyeeffata. 
Gochawwan kutaa kana keessatti
raawwatan kanneen armaan gadiiti.
Qubee akkamitti akka barreessan barachuu
Qubeewwan barreessuu shaakaluu
Qubeewwan barataniin jechoota barreessuu
Waa’ee muuxannoo isaaniifi seeneffamaa fakkii kaasuu
Jechoota barreessuufi qubeessuu shaakaluu
Battallee ibsa gabaabaafi qubeessuu
Tuqaaleefi qubguddeessa bakka barbaachisuutti galchuun keeyyattoota 2-3 barreessuu
Barnoonni torbanii dubbisa dhaggeeffachuufi dubbisuu giddugaleessa godhatu. 
Dubbisni kun immoo caccuulee dubbisuu/barreessuu akkasumas, ogummaawwan afaanii afran barsiisuuf gargaara. 
Barreeffamoonni kunneen torban murtaa’aniif yaada bu’uuraa/ijoo dubbii irratti
xiyyeeffatu. Barreeffamoonni dhaggeeffachuufi dubbisuu ogummaa dubbisuu barattoonni akka shaakalan fayyadu. 
Jechoonni barreeffamoota keessaa ba’an hubannoowwan fayyadama
jechootaafi walitti dhufeenya sagaleefi mallattoof oolu.
Baranoowwan torbanii keessaa guyyaa shanaffaan keessa deebiifi madaalliif oola. 
Guyyaa kana waan barachaa turan akka keessa deebi’anii hubataniif barattoota keessaniif hojii daree akkasumas, tapha kennuufii qabdu. 
Kana malees, guyyaa kana madaalliiwwan idilee wal irraa hincinneef barattoota filachuu qabdu. 
Madaalliiwwan kunneenis galmeeffamanii hordoffidhaan ogummaawwan barattoota irraa eegaman agarsiisuu qabu.
Akkasumas, guyyaa kanatti madaallii barattoota hundaa kanneen akka qomaan barreesisuun qubeessuu madaaluu ykn barataa tokko filuun madaallii itti fufiinsa quba geggeessuudha.
Baruufi Barsiisuu Keessatti Qajeelfamoota Hordofamuu Qaban
Nanhojjedha, Nihojjenna, Nihojjettu
Malli baruu-barsiisuu sirna barnoota kana keessatti faayidaarra oolee jiru “ Nanhojjedha, Nihojjenna,NIhojjettu” ykn “moodeela suuta suuta of dandeessisuu” jedhamee waamama.
Barattoonni waan gaafataman tokko hojjechuun dura wayita barsiisaan hojjetu ilaalu. 
Itti aansani barsiisaa waliin hojjetu. 
Dhumarratti, ofii isaanii shaakalu. 
Moodeelli kun gochawwan barachuu hedduutiif faayidaarra ooleera. 
Qajeelcha barsiisotaa keessattis qajeelfamoota barsiisotaaf kennaman irratti haaluma kanaan agariisameera. 
Malli kun barattoonni yeroo hojii haaraatti bobba’an ofitti amanuu isaanii ijaaruudhaan akka baratan gargaara. 
Gamtaan barachuun barattoonni hiriyoota isaanii waliin akka hojjetaniif carraa kenna. 
Odeeffannoo haaraa akka waliin qooddatan waan taasisuuf, barachuu jajjabeessa. 
Gamtaan barachuun daree bal’aa to’achuufis nigargaara.
Hojii baruufi barsiisuu keessatti inni guddaan barattootaaf duub-deebii kennuudha. 
Yeroo tokko tokko barattootaaf duub-deebii osoo hin kenniin gocha xumuruu irratti xiyyeeffatama. 
Haata’u malee, duub deebii gaarii barattoonni yoo hinargatiin hafan, dogongoruu danda’u ykn waan dogongora ta’e tokko barachuu danda’u.
Duub-deebiin haala gaariin akka hojiirra ooluuf, kanneen armaan gadiirratti xiyyeeffachuu barbaachisa.
Deebiin barattootaa sirrii ykn dogongora ta’uu itti agarsiisa
Deebichi maaliif sirrii ykn dogongora akka ta’es itti himaa
Barattootatti waan isaan sirriitti hojjetan itti himaa
Haala kamiin hojicha sirriitii xumuruu akka danda’an addeessuudhaan tooftaa isaa itti agarsiisaa.
Haala kanaan, deebii sirrii ta’e qofaa fudhachuu osoo hinta’iin adeemsa barattoonni ittiin deebii sirrii irra ga’an irrattis xiyyeeffachuu qabu. 
Fakkeenyaaf, barattoonni muraasni jecha “buna” jedhu “buma” jedhanii yoo waaman “dogongorteetta” jechuurra “Sagalee isa calqabaafi isa lammaffa sirriitti wamteetta. 
Sagalee isa gidduu ammoo mee waliin haailaallu,” jechuu wayya. 
Barattuu qubeessaa diimaatti quba qabdee “qubeessaa adii” jettuuf duub-deebii gaarii ta’uu kan danda’u, “sirrii jetteetta, dhuguma qubeessaa agarsiisteetta. 
Haa ta’u malee, haalluun isaa diimaadha, adii miti” kan jedhu ta’a
Manneen barnootaa Itoophiyaa keessatti argaman baay’een isaanii meeshaa deeggarsa barnootaa hin qaban. 
Kanaafuu, adeemsi baruufi barsiisuu gufachuu mala. 
Amma garuu, qajeelchi barsiisotaa kun kan qophaa’e barsiisonni gabatee gurraachaafi boronqii adii, barattoonni immoo qubeessaafi dabtara yoo qabaatan adeemsa baruufi barsiisuu sirriitti gaggeessuu danda’u yaada jedhuuni. 
Haata’u malee, meeshaalee deegarsa barnootaa dhiyeenyatti argachuu danda’u yoo ta’e, ykn ofii isaanii qopheessuu danda’u yoo ta’e adeemsi baruu barsiisuu ciminaan itti fufuu danda’a. 
Meeshaaleen deeggarsa barnootaa sirna barnootaa kanaaf baay’ee kan fayyadan keessaa isaan armaan gadii muraasa.
Kitaabonni guguddaan, barsiisonni sagalee olkaasanii yeroo dareef dubbisan kan barattoota hundatti mul’achuu danda’ani. 
Kitaabota guguddaa irraa dubbisuun barattoonni ilaalanii nama ga’umsaan dubbisu akka fakkeenya godhataniif gargaara. 
Akkasumas, dubbisuuf akka fedhii horatan taasisa.
Kitaaba guddaa tokkorraa dubbisuun akka barattoonni barreeffamicha ilaalan taasisi. 
Kun ammoo saffisaan dubbisuuf moodela ta’un barattoonnis akka gammadan/dinqisiifatan taasisa.
Madaallii walirraa hincinne jechuun akkaataa barattoonni itti dalagan irratti itti fufinsaan odeeffannoo argachuuf gocha raawwatamudha. 
Kun ammoo qabiyyeen barnootaa isaaniif galuu isaafi ogummaawwan barbaadaman gonfachuu isaanii addaan baafachuuf gargaara. 
Madaalliin walirra hincinne baay’ee barbaachisaadha. 
Sababni isaas, barsiisonni waan barsiisan irratti
murtii akka kennan waan isaan gargaaruufi. 
Barsiisonni argannoo daawwannaa isaaniifi madaalli gaggeessan galmeessuudhaan jijjiirama barattoota irratti mulate hordofuu qabu. 
Kunis gama dandeettiiwwan barattooni simisteera tokko keessatti horachuu qabaniitiin walsimachuu qaba.
Itti aansuun, qabxileen armaan gadii madaallii walirraa hincinneef, haxawwan walii galaa waan
ta’aniif akkaataa hojii/raawwii barattoota keessanii madaaluuf isin gargaaru. 
Madaalli alidileefi madaallii idilee jalatti dhiyaatanii jiru
Madaallii Alidilee kan Walirraa Hincinne
Madaalliin alidilee hedduudha. 
Isaan keessaa muraasni akka kanaan gadiitti ibsamanii jiru.
Barsiisonni daree keessa naanna’anii yeroo barattoonni shaakala barannoo NIHOJJENNA caalmaatiin ammoo NIHOJJETTU dalagan to’achuu qabu.
Yeroo kana barattoota kamiif akka galeeruufi barattoonni kamfaa gargaarsa akka barbaadan arguu danda’u.
Barannoon guyyaa tokkoo osoo hinxumuramiin, barsiistonni gaaffii tokko gaafachuu ykn hojii gabaabduu kennuufiin xumuruudha. 
Barattoonni hundi deebii isaanii kaardii dhuunfaa dhuunfaa isaanii irratti barreessanii barsiisotaaf kennu.
Barsiisonnis barattoonni hangam akka sirriitti hojjetanii xumuran keessa deebi’anii ilaalu.
Barattoonni dhuunfaadhaan deebiisaanii muraa waraqataa irratti barreessanii barsiisonni akka arganitti fuuldura isaanii ka’u, fakkeenyaaf sagalee dhaga’aniif qubee barreessuu. 
Fakkeenyaaf, jechoota ati sagalee ol kaastee dubbattee barreessu.
Madaalli Idilee Kan Walirraa Hincinnee
Akaakuun madaallii kanaa gochaawwan daree keessatti raawwataman irratti xiyyeeffata.
Barsiisonni barreeffama gocha dareefi hoj-manee walitti qabuun ilaaluudhaan guddina hubannoowwan/dandeettiiwwan barattootaa hordofu.
Barattoonni qabiyyee tokko sirriitti hubachuu isaanii adda baafachuuf, battaleewwaniifi yaaliiwwan nikennamu.
Madaalli Idilee Kan Walirraa Hincinnee
Akaakuun madaallii kanaa gochaawwan daree keessatti raawwataman irratti xiyyeeffata.
Barsiisonni barreeffama gocha dareefi hoj-manee walitti qabuun ilaaluudhaan guddina hubannoowwan/dandeettiiwwan barattootaa hordofu.
Barattoonni qabiyyee tokko sirriitti hubachuu isaanii adda baafachuuf, battaleewwaniifi yaaliiwwan nikennamu.
Barattoonni keeyyata xiyyeeffannoo sirriitti isiniif dubbisu yoo ta’e, akka caalaatti ofibsan jajjabeessaa. 
Kun barattoota lama lamaan gaggeeffamuu danda’a. 
Dabareedhaan sagalee olkaasuun waliif dubbisaa duubdeebii waliif keennu ykn seeneffama sagalee ol kaasanii dubbisan fakkeessanii akka hojjetan godhaa
Yeroo barattoonni gaaffilee hubannoo hojjetani, hojii isaanii walitti qabaati xiinxaluun yaada itti kennaa.
Barattoonni hojiiwwan fayyadama jechootaa salphaatti yoo hojjetan, fakkii akka kaasan ykn jechootaan hima akka ijaaran gaafadhaa.
Dhuunfaadhaan barattoota kaasuun dubbisa dubbifame ykn dhaggeeffatame ilaalchise gaaffiifi deebii akka kennan gaafadhaa.
Yeroo barattoonni hojiiwwan hubannoo hojjetan, hojii isaanii walitti qabaatii ilaalaafii.
Yoo barattoonni tilmaamuu irratti rakkina qabu ta’e, jechoota ijoo tilmaammiif gargaaran mata duree keessaa ykn fakkii keessaa itti agarsiisaa. 
Tilmaamni yeroo dubbisaatiif akka gargaaruuf ammoo ammaa ammaatti maaltu akka ta’e gaafadhaa.
Barattoonni gaaffii deebisuuf yeroo carraaqan:
Waan gaafataman hubachuu isaanii mirkaneessuuf: Gaaffiiwwan fayyadama jechootaa keessa deebi’aanii akka ilaalaan taasisuu. 
Keessumaayyuu, jechoota dubbisaa (kan akka “qooddataa” ykn “yoomessaa”) kutaa barreeffamaa gaafficha deebisuuf kan hulaa banu ykn akka duub deebiitti kan gargaaru akka barbaadan barattoota gaafachuu. 
Barattoonni barbaadanii argachuu yoo dadhaban, itti agarsiisaa.
Manneen barnootaa Itoophiyaa keessatti argaman baay’een isaanii meeshaa deeggarsa barnootaa hin qaban. 
Kanaafuu, adeemsi baruufi barsiisuu gufachuu mala. 
Amma garuu, qajeelchi barsiisotaa kun kan qophaa’e barsiisonni gabatee gurraachaafi boronqii adii, barattoonni immoo qubeessaafi dabtara yoo qabaatan adeemsa baruufi barsiisuu sirriitti gaggeessuu danda’u yaada jedhuuni. 
Haata’u malee, meeshaalee deegarsa barnootaa dhiyeenyatti argachuu danda’u yoo ta’e, ykn ofii isaanii qopheessuu danda’u yoo ta’e adeemsi baruu barsiisuu ciminaan itti fufuu danda’a. 
Meeshaaleen deeggarsa barnootaa sirna barnootaa kanaaf baay’ee kan fayyadan keessaa isaan armaan gadii muraasa.
Naannoon madda miidhaginaati. 
Lubbuqabeeyyiifi lubbu-dhabeeyyii walitti qabatee jira. 
Jireenyi hawaasummaa naannoo keessatti hundaa’a. 
Baay’inni uummataa osoo hamma har’aa hinga’in walitti dhufeenyi dhala namaafi naannoo gaarii akka ture nihimama. 
Garuu, haalli kun yeroo ammaa kana jeeqamaa akka jiru ragaaleen adda addaa ni ibsu. 
Madaalliin uumamaas akkuma kana jeeqamaa jira. 
Kunis dhukkubni akka baballatu taasisa. 
Oomishas nihir’isa. Beelas nibaballisa. 
Kanaafuu, faalamni naannoo ittifamuu qaba. Waan kana ta’eef, kosii, balfa dhangala’oofi aara qilleensaafi biyyootti makamaa jiru to’achuun barbaachisaadha.
Kosii haruun karaalee faalamni naannoo ittifamu keessaa isa tokko. 
Kosiin kun bakka adda addaatii madda.
Isaan keessaa kan jalqabaa manneen jireenyaati. 
Kosiin manneen jireenyaatii ba’u akaakuu hedduu qaba.
Godinaalee naannoo Oromiyaa rakkoo nageenyaa qaban tokko tokko keessatti barattoonni qormaata biyyaalessaa kutaa 8ffaa fi kutaa 12ffaa qoraman hedduun qabxii darbinsaa akka hin arganne barattoonnii fi qondaalonni himan.
Itoophiyaan waggoota dhiyoon as qulqullina barnootaa eegsisuuf qormaata seensa yuunvarsiitii, bahiinsa Yunivarsitii kennuu fi Manneen barnoota bultii addaa hedduminnaan ijaara jirachuun ni beekkama.
Gama biraan godinaalee rakkoo nageenyaa qaban keessatti manneen barnootaa cufamuun barattootni qabiyyee barnoota isaanii osoo hin xumuriin qormaataaf taa'an akka jiran himameera.
Aanaalee 47 keessatti manneen barnootaa 956 tahan cufamuun barattootni 249,000 tahan barnoota dhabaa jiraachuu hime.
Naannoon Oromiyaa barnoota irratti xiyyeeffannoo addaa kennuun hojjechaa jiraachuu ibsus iddoowan rakkoo nageenyaa qaban keessatti garuu lakkoofsi barattoota qabxii darbiinsaa argatanii gadi bu'uu himama.
Barattoota bara 2015 qormaata biyyaalessaa kutaa 8ffaa fudhatan kuma 14 keessaa dhibbantaa 22 qofatu qabxii darbinsaa argachuu ibsameera.
Waldhabdee bara darbe magaalaa Gondar keessatti uumameen barattoonni qormaata biyyoolessaa kutaa 12ffaa Yuunivarsiitii Gondaritti kennamaa ture kanneen hin xumurre guyyoota lamaan darban dhaabbaticha seenuun qormaata fudhataniiru.
Walumaagalatti barattoonni sababa rakkoo nageenyaatiin qormaata xumuruu dadhaban kuma 11 fi 851 Fulbaana 10/2016 fi Fulbaana 11/2016 yunivarsiiticha seenuun qormaata fudhataniiru.
Barattoonni kunneen qormaata keemistirii, baayoloojii fi siviksii akka fudhatan akeekkachiifameera.
Qormaanni barattootaa kanneeni yeroo dhiyootti akka sirreeffamuu fi bu'aan isaa akka ifoomuu ibsameera.
Kanaan dura bu'aan barattoota amma qormaata fudhatanii fi barattoota marsaa jalqabaa fudhatan bakka tokko kan ifoomu ta'uu ibsamuun isaa kan yaadatamuudha.
Walumaagalatti, hojiin qormaata sirreessuu saffisaan hojjetamaa jiraachuu fi bu’aan qormaataa hanga dhuma baatii fulbaanaatti ifoomuu akka danda'u ibsameera.
Raashiyaan Gabaa biyya keessaa tasgabbeessuu fi fedhii boba'aa biyya keessaa fooyyessuuf jecha, biyyoota miseensota Gamtaa Sooviyeet duraanii afraniin ala jiran hundaaf beenzilaa fi naafxaa erguu yeroof addaan kuttee jirti.
Uggurri kun ''yeroodhaaf'' akka ta'e kan himamu yoo ta'u, hanga yoomitti akka turu Raashiyaan hin ibsine.
Uggura boba'aa Raashiyaa hordofuun gatii boba'aa addunyaa irratti dhiibbaa uumuu ni mala jedhameera.
Magaalaa Finfinneetti konkolaattonni mootar saayikilii, Baajaajii miila afuriifi miila sadii guyya har'aa galgala sa'aatii 12 irraa eegalee akka hin sochoone dhorkamaniiru.
Uggurri kun qaamolee nageenyaa fi to'attoota tiraafikaa akka hin hammanne ibsameera.
Waajjirri kun abbootiin qabeenyaas ta'e konkolaachiftoonni hanga guyyaa murtaa'etti obsaan akka eegan gaafateera.
Namoota murtee kana dabarsan irratti tarkaanfiin cimaan akka fudhatamu ibsameera.
Festivaala Ispeen irraati kormi nama ajjeese.
Festivaala Ispeen qophaa’erratti kormi nama tokko yoo ajjeesu, hiriyyaa isaa immoo madeesse jira.
Nami ganna 61 ta’an kuni gaafa Sambataa magaalaa Poblaa de Farnaalitti ajjeefaman. 
Kormumti nama kana ajjeese hiriyyaa isaanii nama ganna 63 miilarra si’a lama waraane. 
Garuu lubbuun hafaniiru. 
Festivaala korma waliin Ispeenitti taasifamu kanarratti nami du’uun waan haaraa miti. 
Sagantaa akkanaarratti kormi daandiirra gadhiifamu. Namoonnimmoo fuuldura isaanii fiigu. 
Kanneen mirga bineeldotaaf falman waan akkanaa akka hafu gorsaa turaniiru. 
Sagantaan akkanaa garuu dinagdee Vaalensiyaa akka guddisu qorannoon ni mul’isa.
Waraanni Suudaan namoota kuma 81 ol gara Itoophiyaa akka seenan dirqisiisee jira jedhame.
Waraanni biyya keessaa Suudaan keessatti ji’oota shanii oliif geggeeffamaa tureen, lammiileen miliyoona 5.3 oli qe’ee isaanii irraa gara biyya keessaa fi biyya alaa buqqa’aniiru.
Akka gabaasni kun ibsutti, Waraannii kun eegalamee guyyoota muraasaa irraa kaasee hanga Fulbaana 5tti baqattoonni, deebitoonnii fi koolugaltoonni 81,095 ol naannoolee Suudaan walitti bu’iinsaan miidhaman irraa gara Itoophiyaatti ce’aniiru.
Dhaabbanni Mootummoota Gamtoomanii kanaan dura baqattoonni kunneen irra caalaan daangaa Ityoophiyaa fi Sudaan jechuunis Matammaan fi Kurmuuk akka fayyadaman beeksisee ture.
Gama biraatiin Ebla hanga Fulbaanatti daa’imman 1,200 ol kaampii baqattootaa Suudaan keessatti sababa dhukkuba busaa fi hanqina nyaataatiin du’uu isaanii mul'isa.
Daa’imman kuma 55 ol hanqinna nyaataa hamaa waan qabaniif gargaarsa hatattamaa akka barbaadan Dhaabbanni Mootummoota Gamtoomanii beeksiseera.
Magaalaa Finfinnee Gamoo Riil Isteetii Tiraakoonirratti balaan Ibiddaa mudachuu ibsame
Magaalaa Finfinnee naannawaa Daandii Haacaaluutti Gamoo Riil Isteetii Tiraakoonirratti balaan Ibiddaa mudachuu Komishiniin Hoggansa Ittisa Balaa fi Ibiddaa ibseera.
Balicha to'achuuf hojjetamaa jiraachuu komishinichatti ogeessi Hariiroo Ummataa Nigaatuu Maammoon ibsaniiru.
Sababa Ayyaana Fannoo 'Addabaabayii Masqalaa' Finfinneetti kabajamuuf daandiin konkolaataaf ni cufamu.
Poolisiin Finfinnee sababa ayyaana Fannoo 'Addabaabayii Masqalaa' irratti kabajamuuf daandiiwwan guyyaa boruu Fulbaana 16, 2016 cufaman beeksisee jira.
Ganama Sa’aatii 5:00 irraa eegalee hanga xumura ayyaanichaatti:
Daandii Addabaabayii Uraa'eel irraa gara Addabaabayii Masqalaatti geessu, Addabaabayii Uraa'eel irratti,
Konkolaattota kallattii Boolee irraa gara Addabaabayii Masqalaa, Addabaabayii Olompiyaa olii fi gadii fi kan gara bitaati dhufaniif,
Addabaabayii Gaazeeboo irratti karaa 'Masqal Filaawer' irraa gara Olympiyaa geessu,
Konkolaataa ulfaataaf Sinimaa Agoonaa irraa hanga Addabaabayii Masqalaatti, konkolaattota salphaadhaaf Addabaabayii Xilaahun irratti 
Ifaa Lagahaar irraa kaasee hanga Addabaabayii Masqalaatti
Qaxxaamura Teelee irraa gara istaadiyeemii kanneen deemaniif 
Konkolaattota Hoteela Raas irraa gara istaadiyeemii dhufaniif
Ifaa Haraambee ykn sinimaa Ambaasaaddara irraa kaasee hanga Addabaabayi Masqalaa 
Daandii Masaraa Biyyaalessaa irraa gara Addabaabayii Masqalaatti geessu
Daandii Kazaanchis Sheeli irraa gara Baambis kan geessuu fi
Daandiin Hoteela Juppitar irraa gara ECAtti geessu naannoo gamoo Baambis Saalkootti konkolaattotaaf ni cufama.
Gama biraatiin, ayyaanichaan walqabatee wantoota nageenyaaf shakkisiisaa ta’an yeroo argitan:
Sagantaan cufiinsa torbee turiizimii  Oromiyaatti galgala kana gaggeeffamuun filannoon Miss Oromiyaa, Awwardiin Turiizimii Oromiyaa baranaa gaggeeffamaa jira.
Shamarree Maahidar Fiqaaduu barreedduu Tuurizimii Oromiyaa bara 2016 taate.
Dorgommii miidhaginaa Miis Tuurizimii Oromiyaa marsaa 3'ffaa Magaalaa Finfinnee Hoteela Iskaayilaayititti gaggeeffame shamarree Maahidaar Fiqaaduu injifatteetti.
Dorgommii kana irratti waliigalaan Shamarran 15 tu hirmaate. 
Akkasumas Moo'attoota kanneniif Saafaarikoom Itiyoophiyaas Moobayila badhaasee jira.
Miidhagduu Miis Tuurizimii Oromiyaa bara 2015 kan turte shamarree Hawwii Maatiyoos, Gonfoo bareedinaa Miis Tuurizimii Oromiyaa bara 2016 kan injifatte shamarree Maahidar  Fiqaaduuf dabarsitee kennitee jirti.
Morookoon Waancaa Afrikaa bara 2025 akka qopheessitu filatamte.
Waancaa Afrikaa kan bara 2027 immoo biyyoonni Afrikaa bahaa sadii Keeniyaa, Yugaandaa fi Tanzaaniyaan ammoo wal-ta'uun akka keessummeesanis konfedereeshinichi ibseera.
Carraan Waancaa bara 2025 keessummeessu bara darbe Giiniirraa fuudhamee, amma Morookoof kennameera. 
Giinin carraa kana kan dhabde rakkoolee bu'uuraalee ijaarsan wal-qabatee ulaagaa hin guunne jedhamuuni.
Waancaa bara 2015 keessummeessuuf Zaambiyaan dorgomtee turte. Naayijeeriyaafi Beeninis waliin ta'uun dorgomanii turan.
Garuu biyyoonni kun Morookon carraa kanatti fayyadamtee Afrikaadhaf carraa Waancaa Addunyaa keessummeessuu akka argamsiiftuf jecha dorgommii keessaa bahaniiru.
Gama biraan ammoo Morookon biyyoota Awurooppaa keessaa Ispeenifi Porchugaal waliin ta'uun Waancaa Addunyaa kan bara 2030 keessummeessuuf dorgomaa jirti. 
Guyyaa har'aa guutuu biyya keenyaatti Ayyaanni Damaraa Masqalaa fi Mawuliida kabajamaa ture nagaan xumuramuu isaa ibsamee jira.
Konkolaattonni laada Itoophiyaatti oomishamuuf jiru.
konkolaattota Raashiyaa Laadaa Itoophiyaatti omishuun gabaa Afrikaaf dhiheessuuf waliigalteerra gahamuu isaa ibsameera.
waliigalteerra kan gahame Avitoovaaz dhaabbata mootuummaa konkolaattota manaa oomishu waliin ta'uu ibsameera.
Konkolaattonni Laadaa Itoophiyaa keessatti oomishaman Sudaan, Sudaan Kibbaa, Keeniyaa fi Somaaliyaa dabalatee biyyoota Afrikaa biroottis ni ergamu jedhameera.
'Aanaa Gooroo Doolaatti hanga ammaa barataan tokkoyyuu hin galmoofne' -jiraattoota
Aanaan Gooroo Doolaa Caaseeffama haaraa Mootummaan Naannoo Oromiyaa ji’a Gurraandhalaa bara 2015 ifoomseen Godina Boorana Bahaa jalatti hammatamte.
Aanichi Godina Gujii jalaa bahuun godina haaraa hundeeffame kana jalatti hammatamuun dhibdee uumeen hanga ammaatti aanichi mufii uumeera.
Kanaanis tajaajillli mootummaa garri caalu keessumaa ji’oota sadii asitti hedduu gadi bu’eera jedhu jiraattonni himan.
Tajaajilli akka dhaabbilee fayyaa fi barnootaa ammoo ammayyuu guutuutti hojiirra hin jiru jedhan.
Gaaffiin hawaasni aanichaa gaafatu mootummaa nannootiin yoo furmaati hataattamaa itti hin kennamne ijoolleen barnoota malee bahuuf jirti jechuun yaaddoon dubbatu jiraataan kun.
Jiraattoonni aanichaa akkas haa jedhan malee qondaalli Biiroo Barnoota Oromiyaa irraa BBC'n dubbise, naannichatti barattoota miiliyoonaa 11 galmeessuuf karoorfame keessaa harka 95 kan ta’u hanga Fulbaana 14 galmaa’uu himuun, kan jiraattoonni himataniifi ragaa isaan harkaa qaban adda adda ta'u dubbatu.
Qondaalli waajjira barnoota aanaa Gooroo Doolaa kan maqaa kiyya hin ibsinaa jechuun nu gaafatanis, aanichatti manneen barnootaa 81 jiran keessatti hanga ammaa barataan tokkoyyuu hin galmoofne jedhan.
Taphataa Poorchugaal Kiristiyaanoo Roonaaldoo Hoteela Iraan 'Espinaas Paalas' jedhamu keessatti Siidaan dhaabbateefi jira.
Hoteelli Teehraan keessa jiru kun guyyaa 10 dura bakka Roonaaldoo fi hiriyyoonni isaa kilabii Al-Naasir keessa qubatanii dha.
Shaampiyoonsi Liigii Eeshiyaa irratti Al Naasir kilaba Iraan Parseepoolis waalin morkatuuf yeroo Iraan dhufanitti  Kiristiyaanoo Ronaaldoof simannaa ho'aan godhamee ture.
Deeggartoonni Roonaaldoo kumaatamaan lakkaa'aman dirreetti bahuun kan simatan yoo ta'u, gara Hoteela Espinaas Palaas bakka qubanna isaanitti waliin deemun jaalala isaaf qaban ibsanii turan.
Hoteelli 'Espinas Palas' kunis Kiristiyaanoo Ronaaldoof siidaa dhaabuu isaa beeksise jira.
Gahumsi atileet Tigisit Asaffaa maraatoonii Barilinirratti agarsiifte atileetoota lafaa dhufootti haamlee kan horu dha:- Deetaa Ministira aadaafi Ispoortii ambaasaaddar Masifin Charinnaat
Maratoonii Barilin 49ffaa injifannoon kan xumuran atileet Tigist Asaffaa fi leenjisaa ishee Gammadoo Daddeefoo har'a ganama buufata xiyyaaraa idil addunyaa booleetti simanaan taasisfameerafi.
Simannaa kanarratti deetaan Ministira Aadaafi Ispoortii ambaasaaddar Masifin Charinatiifi pireezdaantiin Federeeshinii Atileetiksii Itoophiyaa Gargaartuu Komishinaraa Atileet Daraartuu Tulluu argamaniiru.
Sirna simannaa kanarratti deetaan ministira Aadaafi Ispoortii ambaasaaddar Masifin Charinnaat injifannoon kun injifannoo maaraatoonii kan gara qe'ee isaa duraaniitti deebisedha jedhaniiru.
Injifannoon fiigicha maaraatoonii mallattoo obsaa fi cimina akka ta’es hubachiisaniiru.
Kanaaf injifannoon Maraatoonii Barliin kun  Itoophiyaan ijoollee ishee waliin qormaata irra aanuu akka dandeessu Afrikaafi addunyaaf ragaa guddaa ta'eera jedhaniiru
Hojiin gootaa Awwaalaa oli! 
Sagantaan  Xumbora ibsuun hojii  Haacaaluu Hundeessaa itti fufsiisuu jedhu marsaa 3ffaan Ambootti sirnoota garaa garaan yaadatame.
Sagantaan  xombora ibsuu, hojiilee gaarii Artist Haacaaluun yeroo lubbuun turetti ayyaana masqalaa barii hojjetu yaadachuufi harka qalleeyyii gargaaruuf kan kaayyeffatedha.
Sagantaa kana irratti jiraattoonni magaalaa Amboo ,maanguddoonni, dargaggoonni akkasumas hiriyoonni Artist Haacaluu Hundeessaa  hirmaataniiru.
Sagantaa kanaan barattoota maatiin isaanii harka qalleeyyii ta’an 200 f deeggarsi ni kennama jedhan, Qindeessaan sagantichaa Obbo Alamuu Daandanaa.
Yaadannoo Artist Haacaaluu Hundeessaa cimsuuf waldorgommiin Fiigicha Daandiirraa Km 5 taasifameera kanaanis dorgomtoonni 1,500 irratti akka hirmaatan ibsameera.
Artist Haacaaluu Hundeessaan wayita  lubbuun lafarra jiru ijoollee maatii harka qalleeyyii hanqina meeshaalee barnootaan   barachuuf rakkatan itti fufiinsaan deeggaruuf karoora akka qabu hiriyaan isaa  Ingiduu Cimsaa dubbateera.
Karoora isaa fiixaan baasuuf hojjechaa jirras jedhe. 
Gurgurtaa Qinxaaboo boba'aarratti sirreeffamni gatii taasiifame.
Gurgurtaa Qinxaaboo boba'aarratti sirreeffamni gatii taasiifamuu Ministeerri Daldalaa fi Walitti Hidhamiinsa Naannawaa beeksise.
Sirreeffamni taasiifame halkan har'aa sa'aatii 6:00 eegalee magaala finfinnee keessatti hojiirra kan oolu ta'uu ibseera.
Hora Arsadee daran hawwataa taasisuuf
Hora Arsadee duudhaa aadaa fi seenaa isaa haala eeggateen hojiin misoomsuu barana akka jalqabu Bulchiinsi Magaalaa Bishooftuu beeksise. 
Ittaanaan Kantiibaa Bulchiinsa Magaalichaa Obbo Gazzaanyi Dajanee akka jedhanitti, hojiin haricha misoomsuu waggoota lama keessatti kan xumuramu ta’uu fi jalqabbii pirojektichaaf baajanni Birrii miiliyoona 150 ramadameera. 
Pirojektichis Horri Arsadii tuuristoota biyya keessaa fi alaan waggaa guutuu akka daawwatamuu fi naannawaa harichaa daran hawwataa taasisuuf kan kaayyeffate ta’uu dubbataniiru. 
Pirojektichis hojiilee babal’isa bu’uuraalee misoomaa, miidhagsaa fi hojiilee walqabatan biroo kan dabalatu ta’uu eeruu TOI gabaaseera. 
Dizaayiniin pirojektichaa xumuramuu kan eeran Obbo Gazzaanyi, misoomichis qabeenya uumamaa naannichaan kan walsimuu fi eegumsa harichaa kan tumsuudha jedhaniiru. 
Kunis tuuristoota gara magaalattii dhufanii fi gali damicharraa argamu dabaluuf kan gumaachu ta’uu dubbataniiru.
Yuunivarsiitiin Dirree Dawaa barattoota idilee Digrii jalqabaa fi Digrii lammaffaa ta’aniif waamicha godhee jira.
Yuunivarsiitichi galmeen barattoota digrii jalqabaa fi digirii lammaffaa Fulbaana 28 fi 29/2016 ta’uu beeksiseera.
Barattoonni Sagantaa fooyyaa'iinsaan qabxii darbiinsaa fiddan fuulduratti waamichi kan godhamu ta'uu ibseera.
Qormaanni biyyaalessaa Seensaa Digirii Lammaffaa Fulbaana 28 hanga 30, 2016tti toora interneetii irratti kan kennamu ta’a.
Ministeerri Barnootaa Yunivarsiitii Finfinnee Inistiitiyuutii Qorannoo Barnootaa-Giddugala Qormaataa waliin ta'uun, qormaatni kennu kun guyyoota murtaa'anitti yunivarsiitiiwwan mootummaa adda addaatti kan kennamu ta'a.
Sirni badhaasa Noobeelii Nageenyaa bara kanaa torbee dhufu Jimaata gaggeeffama
Pirezidaantiin Yukireen Volodimiir Zalaaniskii fi morkataan mootummaa Raashiyaa Aleeksii Nevaaliin badhaasa Noobeelii Nageenyaa bara kanaa kan guyyoota muraasa booda gaggeefamuu ni injifatu jedhamee kan eegaman keessaa isaan tokko dha. 
Haa ta'u malee, ogeeyyiin akka jedhanitti, dubartootni, fi qabsaa'onni naannoo badhaasa kana fudhachuu danda'u jedhaniiru.
Badhaasa Noorweey torbee dhufu gaggeefamu irratti, Akkuma kanaan duraa moo'ataan namoota eeggamaniin alas ta'uu danda'a jedhameera.
Haa ta'u malee, Pirezidaantiin Yuukreen Zaalaniskiin badhaasa Noobeelii Nageenyaa bara 2023 fudhachuu danda'a jechuun beektonni heddun himaniiru.
hidhaa irra kan jiran Aleeksii Neevaaliin bara darbee fi bara duraa mormitootni Raashiyaa moo'achuun isaani carraan isaa xiqqaadha jedhame.
Daarektarri Inistiitiyuutii Qorannoo Nageenyaa Osloo Heenriik Ordeel akka jedhanitti, barri kun, waggaa 75ffaa labsii mirga namoomaa addunyaa waan ta’eef, qabsaa’onni nagaa badhaasa kana fudhachuu ni danda'u jedhee jira.
Yeroo amma mana hidhaa Iraan keessa kan jirtu, falmattuu mirga dubartootaa fi falmattuu farra adabbii du'aa Naarjis Mohammed badhaasicha ni fudhatti jedhamee eegama.
Mahbuubaa Siraaj lammiin Afgaanistaan,   mirga shamarran barnootaa fi mirga dubartoota biroo mirkaneessuuf hojjechuu isheetiin badhaasa Noobeelii injifachuu ni mala jedhameera.
Miseensonni paarlaamaa, piroofeesaroota yunivarsiitii seenaa ykn seeraa fi kanneen boroos kaadhimamuu danda’u jedhameera.
Irreechi Hora Finfinneefi Harsadii Fulbaana 26fi 27 bara 2016 sirna ho’aadhaan kabajamuuf qophiileen adda addaa iddoowwan gara garaatti taasifamaa jiru.
Qophii Godina Shawaa Kibba Lixaatti taasifamaa jiru ilaalchisuun Ittigaafatamaa Waajjira Aadaafi Turizimii Godinichaa Obbo Fakkansaa Gammachuu qabxiilee ittaanu kaa’aniiru:
Ummanni Oromoo saba guddaa Gaanfa Afrikaatti seenaa boonsaa qabu, ummata aadaa, safuufi duudhaan buluudha. 
Ummata Oromoo guddaa kan taasise baay’ina lakkoofsaa qofa osoo hintaane, falaasama gabbataa, ilaalcha uumamaafi sirna dhugeeffannaa qabaachuusaati.
Bu’uura falaasamaatiinis qaroominoota guguddoo addunyaaf gumaacheera. 
Yeroo addunyaaf waa’een dimokraasiifi walqixxummaa mirgoota abjuu turetti Oromoon sirna ajaa’ibsiisaa kalaqee ittiin walbulchaa ture.
Yeroo saboonni Afrikaa hedduun waraanaan walbarbadeessaa turanitti Oromoon bulchiinsa Gadaatiin hariiroo obbolummaafi walqixxummaa kabaja dhala namaa mirkaneesse. 
Duudhaalee kanneen tiksuufis jaarmiyaalee Guddifachaa, Moggaasaa, Gosa Galchuu, Irreecha, Meedhichaa, Michuu, ijaaruudhaan sirnichaaf utubaa jabaa dhaabeera. 
Jaarmiyaa dhugeeffannaafi Waaqeffannaa hariiroo Uumaafi uumamaa, namaafi uumamaa ittiin qajeelchaa ture hedduu keessaa tokko jaarmiyaa Irreechaati.
Oromoon heera uumamaa ja’aaf iddoo guddaa kenna. Isaanis, heera Uumaa, lafaa, haadhaa, abbaa, malkaafi tulluuti.
Isaan keessaa gurguddoon heera malkaafi tulluu ta’uu amana. Iddoo kanatti dhugaatu dubbatama jedhee amana.
Irreechi Oromoos kanneeniif beekamtiifi ulfina kennuun ayyaana kabajamuudha.
Ayyaana Irreechaa karaa nagaafi tasgabbii qabuun kabajuudhaan ayyaanichi ayyaana galateeffannaafi nagaa ta’uusaa mirkaneessuun kabajamuu qaba. Oromoon Malkaa bu’ee Irreecha irreeffachuuf aadaafi safuu eegu qaba.
Malkaa bu’uun dura of qulqulleessee, haaloofi gadoo of keessaa baasuun walii araaramee garaa qulqulluun Irreechaaf deema. Kanaaf, Irreechi ayyaana nagaafi araaraa jedhama. 
Irreechi ayyaana miliyoononni guyyaa tokkotti; bakka tokkotti bahanii nagaan kabajan ta’uusaatiin feestivaala Afrikaa guddaa ta’aa dhufeera. 
Ayyaanni Irreechaa baay’ina namoota hirmaataniitiin akka Afrikaatti sadarkaa duraarra jira. 
Guyyaan kun waltajjii miidhaginni aadaa Oromoo itti mul’atuudha.
Tuuristoota gara biyyaatti fiduun aadaa qabeenya tuurizimi Oromiyaa beeksisuu keessattis iddoo olaanaa taphateera.
Imbaasiin Itoophiyaa Sudaan magaalaa Kaartum jiru har’a ganama meeshaa waraanaa guddaan rukutamee jira.
Hojjetaan imbaasii Itoophiyaa Sudaan jiru tokko BBCtti akka himanitti, imbaasichi har’a ganama meeshaa waraanaa guddaan haleelamuu mirkaneessan.
Miidhaan lubbuu namaa irra gahe hin jiru. 
Gareen waraanaa Humna Dafee Dhaqabaa Sudaan RSF jedhamuun beekamanii fi Jeneraal Mahaammad Hamdaan Dagaaloon dursamu, humni waraanaa Sudaan imbaasii Itoophiyaa Kaartum jiru haleele jechuun fuula X [Tiwiterii] irratti maxxanse.
‘’Nuyi humni Dafee Dhaqabaa Sudaan gochaa akkasii balaaleffanna, humni al Burhaan dhaabbilee idil-adunyaa fi dippilomaatii irratti qiyyeeffachuu itti fufeera,’’ jedhan.
Mootummaan Itoophiyaa dhimmicha irratti ibsa hin baasiin iyyuu malee hojjettoota isaanii Kaartumitti hafan baasuuf hojjechaa jira. Mootummaan Sudaan dhimmicha ilaalchisee ibsa kenne hin qabu.
Dabalataan Imbaasii Itoophiyaa qofa osoo hin taane, imbaasii Raashiyaa, Afrikaa Kibbaa, fi UAE haleelamuu himan.
"Bu'aan qormaataa hanga ammaatti hin ifoomne" - Tajaajila Madaallii Barnootaa fi Qormaata 
Bu'aan qormaata biyyoolessaa kutaa 12ffaa bara barnootaa 2015 hanga ammaatti akka hin ifoomnr Tajaajilli Madaallii Barnootaa fi Qormaata beeksise.
Barattoonnii fi maatiin barattoota hundi obsaan akka eeggatan gaafateera.
Barattoonni torban lama dura sababa nageenyaa fi sababoota birootiin qormaata hin fudhanne qormaata isaanii akka fudhatan ni beekama.
Bu'aan qormaata barattoota kanaas barattoota ji'a Adolessaa 2015 qorataman waliin ifoomaa jedhameera.
Qondaalli olaanaa tajaajilichaa "bu'aan barattoota kutaa 12ffaa dhuma baatii Fulbaanaatti ifoomuu ni mala" jechuun isaa kan yaadatamuudha.
Magaalaa Finfinnee Kutaa magaalaa Qiirqoosittii torbeen ayyaana Irreechaa haala ho’aa ta’een kabajameera.
Kutaa magaalichaatti mata duree ‘Irreechi Faajjii tokkummaa fi Obbolummaati’ jedhuun feestivaalli ayyaana torbee Irreechaa eegalameera.
Sagantichi bakka hoggantoonni bulchiinsa magaalaa Finfinnee, kutaa magaalichaa, keessummoonni waamicha taasiifameefi kutaaleen hawaasaa adda addaa argamanitti bifa miidhagaa ta’een kabajameera.
Qormaata Seensa Barnoota Digirii Lammaffaa Biyyaalessaa fudhachuuf hanga Jimaata, fulbaana 25, 2015tti galmaa’uu ni dandeessu.
Akka ibsa Ministeera Dhimma Alaa ibsetti sagantichi har’a Roobii Fulbaana 23 irraa eegalee Kibxata Onkoloolessa 27, 2015 xumurama.
Sagantaa amma jiruun Ameerikaan lammiilee biyya alaa tilmaamaan kuma 55 ta’aniif kaardii magariisaa ni kenniti.
Ministeerri Dhimma Alaa Ameerikaa sagantaa DV kanaaf galmaa’uuf kaffaltiin akka hin jirre beeksiseera.
Haa ta’u malee, dorgomtoonni gara fuulduraatti af-gaaffiidhaaf beellama qaban irratti iyyata viizaa idilee osoo hin galchin dura kaffaltii iyyannoo viizaa kaffaluun dirqama ta’a.
Dorgomtoonni kunniin murtee qondaala qoonsilaatiin ulaagaa viizaa guutuu fi guutu dhabuu isaanii kan murtaa’u ta’a.
Walumaagalatti Itoophiyaa dabalatee biyyoota hedduu irraa iyyattoonni DV guutuuf ulaagaa guutan kuma 55 sirna keessootiin akka tasaa filatamu.
Ayyaana Irreechaa Hora Finfinnee magaalaa guddoo biyyattiitti kabajamee hanga xumuramutti, daandiiwwan konkolaataaf cufaman ifoomeera!
Ayyaana Irreecha Hora Finfinnee Sanbata Fulbaana 26, 2016 magaalaa Finfinneetti kabajame hanga xumuramutti daandii konkolaataaf cufamu Poolisiin magaalichaa ifoomseera.
Ayyaanichi jalqabee hanga dhumaatti dhiphinni tiraafikaa akka hin uumamneef daandiiwwan murtaa’an konkolaattotaaf akka cufaman poolisiin ibseera. Konkolaachiftoonni daandii filannoo akka fayyadamanis dhaamaniiru.
Haaluma kanaan Jimaata Fulbaana 25, 2016 irraa eegalee hanga xumura ayyaanichaa sa’aatii 8:00 tti daandii cufaman.
Daandii Buufata Xiyyaaraa Boolee irraaa Galma barkumeetiin gara Addabaabayii Masqalaa kan geessuu, Addabaabayii Safara wollo irratti,
Daandii Magananyaa irraa gara Addabaabayii masqalaatti geessu 22 mazooriyaa irratti
daandii gara Addabaabayii Masqalaa geessuu, "Parkii tokkummaa(Andinnat parkii)" irratti
Piyaassaa irraa  hanga Addabaabayii Masqalaa, Addabaabayii Teediroos irratti
Daandii humna waraanaa Lagahaar irraa gara Addabaabayii Masqalaa, Mana Murtii Ol'aanaa Lidataa irratti
Daandiin monoppoolii tamboo Jamoo irraa gara Meksikootti geessu, Addabaabayii Gamtaa Afrikaa irratti
Daandiin Qeeraa irraa gara Addabaabayii Meksikoo, Bulgaariyaa Maazoriyaa irratti
Daandii haaraa Qeera Qirqoos irraa gara Lagahaar geessu
Saaris, Gootaraa irraa daandii gara Addabaabayii Masqalaa geessu,
Daandii Boolee irraa gara Waldaa Qulqulluu Uraa'eel geessu, naannoo Hoteela Atilaas
Daandii Awwaaree irraa gara kaazaanchis geessu
Lidataa irraa kaasee hanga naannoo Geejjaatti, daandii gara eegumsa fayyaa geessu,
Markaattoo irraa gara daandii shanaffaatti(Amistanyaa) geessu
Daandiiwwan Markaattoo, Raas Tiyaatir irraa gara Goomma Quxxabaa, Daandiwwan Addabaabayii Takila Haayimaanot Yeroodhaaf konkolaataaf akka cufaman jedhameera.
Iddoo ayyaanichi Kabajamuu fi naannoo sanatti yeroo dheeraa ykn gabaabaaf konkolaataa bitaafi mirgaan dhaabuun gonkumaa dhorkaadha.
Kabaja Ayyaana Irreechaa Hora Finfinneen booda, Irreecha Bishooftuuf  tajaajilli geejjibaa gamanumaan qophaa’uu Ministeera Geejjibaafi Loojistiksii beeksise.
Rakkoo dhiphina geejjibaa irreecha Finfinneen booda gara Bishooftuu  kanaan dura ture furuuf Ejensii Geejjibaa Oromiyaafi bulchiinsa Magaalaa Finfinnee waliin ta’uun hojjetamaa akka jiru ibseera.
Bu’uuruma kanaan buufataalee Konkolaataa Addis Katamaa lamaan, Askoo, Ayyar Xeenaa, Qaallittiifi Laambaratitti tajaajilichi qophaa’uun ibsameera.
Kana malees Finfinnee iddoowwan filataman birootti tajaajilli geejjibaa akka qophaa’u eerameera. 
Irreechaa Hora-Finfinnee Baga Geessaan!
Mootummaa Naannoo Oromiyaa, Ayyaanicharratti Faajjii Abba Gadaatiin alatti faajjii paartii biyya bulchu dabalatee paartii siyaasaa kamiiyyuu qabatanii argamuun akka hin danda’amne cimsanii dubbataniiru.
Irreechi ayyaana tokkummaa fi obbolummaati jedhaniiru.
Kana malees, Hojiilee ayyaana Irreechaa irraatti aadaa kabaja ayyaanicha faalleessaa ta’an raawwachuun akka hin danda’amne cimsanii dubbataniiru.
Barreeffamootaa fi ergaa walitti bu'iinsa kakaasan qabatanii argamuun gonkumaa dhorkaa ta'uu akeekkachiisaniiru.
Iddoowwan sakatta'iinsi jiru hundatti bifa tasgabba'a ta'een qaamota nageenyaf ajajamu akka qabnu hubachiisanii jiru.
Ayyaana Gaarii!!
Sirni geggessaa fi Awwaalcha Artistii fi Qabsooftuu Halloo Daawwee hardha magaalaa Adaamaa keessatti iddoo hooggantoonni mootummaa fi dhaabbilee siyaasa Oromoo, Artistoonniifi keessummoonni biro argamanitti geggeeffamaa jira. 
Sirna Isteediyeemii Magaalaa Adaamaa keessatti geggeeffame irratti ummanni lakkoofsaan guddaa tahe kan argame yoo tahu, Marsh Baandiin Poolisii Oromiyaa sirna kana dabaaluun  beekameera. Sirni geggeessaa kun akkuma xumurameen hardha waaree booda sirni awwaalchaatis achuma Adaamaatti raawwtamee jira.
Haloo Daawwee weelliftuu qofa osoo hin taane qabsooftuu qabsoo bilisummaa Oromoo ABOn durfamuu ta'u Addi Bilisummaa Oromoo ibsa baaseen himee jira.
Balaa Tiraafikaa Mudateen Lubbuun namoota 8 darbe.
Godina Qellem Wallaggaa Aanaa Daallee Sadii Ganda Arreeree Lakkuu Bakka Addaa Laga Qilee Jedhamutti  Balaa Tiraafikaa Mudateen Lubbuu Namaa fi Qabeenyarra Miidhaan Qaqqabe jira.
Guyyaa har’aa ganama keessaa tilmaamaan naannoo sa’atii 2:00 tti konkolaataan deddeebisaa uummataa Doolfiinii jedhamu koodii 3 lakkoofsi gabatee isaa 79565 namoota 14 baattee Aanaa Laaloo Qilee magaalaa Laaloo irra kaatee  osoo gara Dambi Dollootti imalaa jirtuu Aanaa Daallee ganda Arreeree Lakkuu bakka addaa laga Qilee jedhamutti konkolaataa fe’umsaa FSR koodii 3 Lak gabatee isaa A38451 ta’e sangoota fe’ee magaalaa Qaaqee irraa ka’ee gara Finfinnee deemaa jiru waliin  walitti bu’uun balaan kun kan muudate.
Balaa kanaan, lubbuun namoota 8 yoo darbu 4 irra miidhaa cimaa fi 2 immoo midhaa salphaan qaqqabee jira.
Namoonni miidhaan qaamaa cimaa fi salphaan irra gahe hospitaala Ayiraatti yaalama jiraachu ibsan.
Lolli Israa’elii fi Hamaas Filisxeem gidduu jiru har’as itti fufee jira. Lolli kun babal'atee humnoonni biroos itti dabalamuu danda'u jedhame sodaatama jira.
Israa'eel gargaarsi namoomaa karaa daangaa Masrii fi Gaazaa gara Gaazaatti akka seenu midiyaalee gara garaa odeeffamus, waraanni Israa'el "dhukaasa dhaabuu kan jedhamu hin jiru, qaxxaamurri jedhames cufaadha, Haamaas waliin Lola itti fufna" jedheera. Gaazaan wiirtuu qabsoo keenyaati, Israa'eloota booji'amantu achi jira" Jetterti.
"Haamaas ummata Filisxeem bakka hin bu'u," jechuun Pirezidaantiin Filisxeem Mahmuud Abbaas, "ajjeechaa lammiilee nagaa gama lachuutiinu jiru mormanii jiru. Namoonni booji'amanii fi hidhamtoonni gama lachanuu gadhiifamuu qabu" jedhan.
Iraan waraana Gaazaatti geggeeffamaa jiruuf furmaata siyaasaaf yeroon dhumaa akka jiru akeekkachiifte. Iraan waraanni kun hammaachuun, gara babal'atuutti akka dhihaate himteerti.
Ministirri Muummee Israa’el Beeniyaamin Netaaniyaahuu; ''Kaayyoon keenya Haamaas injifachuu fi dhabamsiisuudha,'' jedheera. "Iraanii fi Hizbullaah'n of eeggadhaa" jedheen. ''Maatii keenyaaf dirqama qabna,'' jedhan Netaaniyaahuun, ''hanga namoota booji'aman deebifnutti hin dhabnu'' jedhaniiru.
Haamaas namoota booji’aman gadhiisuuf, hidhamtoota Israa’el keessatti hidhaman 6000 akka hiikaman gaafachuun isaa gabaafameera. Haamaas yeroo ammaa namoota 200-250 booji'ee akka jiru dubbateera. Namoonni Israa’el booji’aman keessaa 22 haleellaa qilleensaa Israa’eliin ajjeefamaniiru jedhan.
Ministirri Raayyaa Ittisa Biyyaa Ameerikaa Looyd Oostiin loltoonni Ameerikaa tokko tokko yeroo Israa’el isaan barbaaddutti ''bobbaasuuf qophaa'oo akka ta'an'' Miidiyaan "Fox News" gabaaseera. Akka "Wall Street Journal" jedhutti loltoonni Ameerikaa gara 2,000 ta’an filatamaniiru, Garuu lakkoofsi kun hin mirkanoofne jedhameera.
Pireezdaantiin Raashiyaa Puutiin Chaayinaa galaniiru.
Pireezdaant Vilaadmiir Puutiin daawwannaa hojii taasisuu fi waltajjii tumsa idil-addunyaa "Belt and Road" irratti hirmaachuufi Chaayinaa kan dhufanidha.
Turtii guyyoota lamaaf Chaayinaa keessatti taasisaniin pireezdaantii biyyattii fi hoggantoota biyyoota biroo waliin akka mari'atan himameera.
Keessattuu erga biyyi isaanii Yukreeen waliin waraana seentee booda Puutiin yeroo hedduuf biyyaa akka hin baanee kan beekamuudha. 
Muummeen ministiraa Dooktar Abiy Ahimad fi Jiilli isaani Chaayinaa kan jiran yoo ta'u, pireezdaantii Chaayinaa Shii Jiinping waliin marii biyyoota lamaanii taasisaniiru.
Hariiroon Itiyoophiyaa fi Chaayinaa hariiroo cimaa idil-addunyaa irraa gara tumsa tarsiimoo fi michummaa hin cabne (All Weather Strategic Cooperation Partnership)tti ol guddachuu isaa ifatti beeksisaniiru.
Pireezidaantichi sagantaa Ashaaraa Magariisaa Itiyoophiyaa galateeffachuun imaammata misooma magariisaa Chaayinaa waliin kan walsimu waan ta’eef akka qaama "Green Belt and Road" tti deeggaramuu akka danda’u mirkaneessaniiru jedhame.
Muummee ministiraa Dooktar Abiy Ahimad, Gumaacha invastimantiin Chaayinaa guddina dinagdee Itiyoophiyaa keessatti qabdu, keessumaa utubaawwan ijoo 5
Gaazaatti namoota madaa'an akka gargaarru karaa nuu banaa.
Dhaabbanni Fayyaa Addunyaa deeggarsaafi miyoota fayyaa Gaazaa qaqqabsiisuuf karaan akka saaqamuuf gaafate, dabaluunis rakkoon namoomaa bal'aa akka uumamuu malu akeekkachiiseera.
Lammiilee Filisxeem ajjeefaman 3,000 keessaa walakkaa ol dubartootaafi ijoollee dha jedhan qondaaloti Dhaabbata Fayyaa Addunyaa ibsa Rooyitariif kennaniin.
Erga Hamaasa haleellaa raawwatee, Israa'el deebii kennuu jalqabdeen booda Gaazaatti kanneen 12,800 tahan madaa'anii jiru.
Dhabbanni Fayyaa Addunyaa karri Gaazaa akka gahan taasisu hatattamaan akka banamuuf ''qaamota murtoo kennan,'' wajjin wal-arguuf jirra jedhe. Yeroo ammaa Gaazaa keessaa bahuunis tahe galuun hin danda'amu.
Qondaaloti akka jedhanitti hamma yoonaa buufataalee fayyaa irratti haleellaan 115 raawwateera.
Dhaabbileen fayyaa baayyee Gaazaa keessaa hojjechaa hin jiran, hanqinni bishaanii fi elektiriikiis jira.
Gatiin gurgurtaa boba'aa qinxaaboo haalumaa baatii Fulbaanaan ittifufa!
Gatiin gurgurtaa boba'aa qinxaaboo haalumaa baatii Fulbaanaan kan ittifufu ta'uu Ministeerri Daldalaafi Walitti Hidhamiinsa naannawaa beeksiseera.
Onkololeessa 6, 2016  halkan sa'atii 6:00 eegalee haaluma Baatii Fulbaanaa keessa gurguramaa tureen akka ittifufu murtaa'uu ibseera.
Tajaajilli Madaallii Barnootaa fi Qormaata komii barattoota kutaa 12ffaatiif deebii kennaa akka jiru ibseera.
Barattoonni qaamaan komii dhiyeessan, bilbilaan ykn ergaa barreeffamaa gabaabaan deebii kennameefii jira. ammas kennamaa akka jiru himaniiru.
Komiin hedduun deebii argachaa waan jiruuf barattoonni obsaan akka eegatan gaafateera.
“Bagan si’arge” jennaan,” bagan si hin dhokatiin” jedhe hattuun abbaa manaatiin.
Dhabaaf malee fooniif nu uume, jette jedhan sareen.
Sangaan biyya ofiitti bookkisu, biyya ormaatti ni mar’ata.
Jalqabnii fi xumurri qabsoo oromoo hiree ofii ofiin murteeffachuudha
Biyyii Itiyoophiyaa jedhamtu amma kaartaa ishee malee hin jirtu.
Atileetiksiin Addunyaa, Atileetota Ciccimoo dubartoota marsaa dhumaaf darban ifa godhuun sagaleen kennamaa jira.  
Dorgommii kanaan atileetotni Itoophiyaa lama kaadhimamtoota 11 keessa galanii jiru.
Kaadhimamttotni kunniin, Atileetiin lammii Itoophiyaa Tigist Asaffaa, kan dhiheenya kana rikoordii maaraatoonii addunyaa cabsite fi Atileet Gudaaf Tsaggaayee kan rikoordii meetira 5000 addunyaa cabsiteedha.
Atileet Gudaaf Tsaggaaye bara kana rikoordii meetira 5000 addunyaa cabsuu bira darbee shaampiyoonaa addunyaa irraatti meetira kuma 10  moo'attee jirti.
Filannoon/Sagalee kennuun/ akkamiin gaggeeffama?
Akka odeeffannoon Atileetiksii Addunyaa baaseetti, filannoo mo’attootaa koree Atileetiksii Addunyaa fi koree maatii Atileetotatiin karaa imeeliin sagalee kennuun akka danda’amu ibsameera.
Deeggartoonni akkamitti sagalee kennuu danda'u?
Haleellaa Israa’eel Hospitaala Gaazaa Al-Ahilii Baabitistitti rawwaateen yoo xiqqate lubbuun lammiilee nagaa 500 darbuu Ministeerri Fayyaa Gaazaa ibseera.
Akka ibsa ministeerichatti lammiileen haleellichaaf saaxilaman baay’inaan dubartootaa fi daa’imman ta’uun ibsameera.
Manni Barumsaa deeggarsaa Dhaabbata Mootummoota Gamtoomaniin hundeeffame buqqatoota keessummeessaa jirus haleellichaaf saaxilamuun eerameera.
Israa’eel gama ishiin haleellichi rookeettiin Hamaasii fi Hiizboollah irraa dhukkafamee qiyyaafanna isaa irraa maquun hallellaa raawwatameedha jechuun gareewwaan hidhattoota lameen itti gaafaatama fudhachuu qabu jechuun himannicha fudhatama dhabsiisteetti.
Mootummoonni Addunyaa keessumaa haleellaa hospitaalicharratti rawwaatamee hordoffuun mormii dhageessisuu eegalaniiru.
Dhaabbanni Mootummoota Gamtoomaniis , deeggarsi namoomaa akka dhiyaatuuf hatattamaan walitti bu’iinsichi akka dhaabbatu hubachiiseera.
Hiriirri, mormii naannawaa biyyoota Bahaa Giddugaleesatti mul’acha jiraachuu Aljaziiraa fi RT’n gabaasaniiru.
Turtii Israa’el keessa jiranitti Baayidan waraanni kun daran akka hin babal’anneef tattaaffii dippilomaasii ni taasisa jedhameera.
Dubbi himaan nageenya biyyaalessaa Ameerikaa Prezidaanti Baayidan waa’ee waraana gaggeeffamaa jiru Netaaniyaahuu “gaaffii ciccimoo” akka gaafatan himaniiru.
Baayidan dursee gara Joordaan deema jedhamee ture.
Hoggantoota biyyoota Arabaa waliinis ni mari'atu jedhame ture. Haa ta’u malee, erga Ameerikaa keessaa bahanii booda, hoggantoonni biyyoota Arabaa Baayiden waliin wal akka hin mari’annee fi  walga’ichis haqame jira jiedhame.
Ameerikaanis pirezidaantiin ishee gara joordaan akka hin deemne indium, kunis ''murtee waloo'' ta'uu ibsiteetti.
Preezdaantiin Ameerikaa Joo Baayiden Israa’el hospitaalicha hin haleelle jedhaniiru.
Bara dhufurraa eegalee tajaajila hayyama daldalaa argachuuf waraqaan eenyummaa biyyaaleessaa dirqama ta’uu ibsame 
Daldaltoonni waraqaa eenyummaa biyyaalessaa hin qabne bara dhufu irraa eegalee tajaajila argachuu akka hin dandeenye Ministeerri Daldalaa fi Walitti hidhamiinsa Naannawaa beeksise.
Ji’oottan torba darban keessatti maamiltoota miiliyoona 1.7 ta’aniif tajaajila onlaayinii kennuus beeksiseera.
Ministeerichatti Hojii Gaggeessaa Dhimmoota Hayyamaa fi Hordoffii kan ta’an Jiraataa Namarraa DhPItti akka himanitti, maamiltoonni hayyama daldalaa fi tajaajila galmee argachuu barbaadan qaamaan argamuun osoo hin barbaachisin tajaajila toora interneetii irratti argachaa jiru. 
Kaffaltii tajaajilaas toora interneetii irratti raawwachaa jiraachuu himan.
Bara dhufurraa eegalee hayyama daldalaa baafachuu fi tajaajila galmee argachuuf waraqaa eenyummaa biyyaalessaa qabachuun dirqama ta'a jehaniiru.
Somaaliyaan ambaasaaddara Itoophiyaa ari'uu ishee beeksifte!
Somaaliyaan Ambaasaaddara Itiyoophiyaa biyyattii keessaa ari’uu ishee beeksiftee jirti. Muummeen ministiraa Itoophiyaa Abiy Ahimad fi Pireezidaantiin biyya walabaa Somaaliilaand Muusee Bihee Abdii waliin ji’a afur dura Fifinneetti yaadannoo waliigaltee mallatteessuun isaanii ni yaadatama.
Waliigalteen kun, Somaaliyaa akka abbaa biyyummaa somaalilaanditti of ilaaltu biratti aarii fi mormii guddaa kan uume ta’uun isaa kan dagatamuu miti. Kana hordofuun Somaaliyaan tarkaanfiiwwan dippilomaasii adda addaa fudhachaa kan turte yoo ta'u, Har'a ammoo ambaasaaddara Itoophiyaa biyya ishee keessaa ari'uu Rooyitars gabaaseera.
Akka gabaasa kanaatti, Somaaliyaan ambaasaaddara Itoophiyaa Moqaadishootti argamu kan ari’atte yoo ta’u, sababni murtee kanaas waliigaltee buufata doonii Somaliland waliin baatii Ammajjii darbe keessa gooteedha.
Namoonni dhuunfaa 10 hiriyyaa isaanii dhukkubsataa kalee fakkeessuun konkolaataa keessa ciibsanii maallaqa walitti qabaa turan to'annoo jala oolaniiru.
Yeroo hidhamanitti Birrii kuma 5 ol harka isaanii keessaatti argamuu poolisiin Finfinnee ibseera.
Hawaasni gowwoomsaan akkanaa raawwatamaa akka jiru hubachuun, yeroo gargaarsa akkana namoota gaafatan arganitti sanadoota wal’aansa sirrii ta'uu ilaaluun dhugummaa isaa mirkaneessuun deeggarsa taasisuu akka qabu poolisiin eereera.
Lammiilee Itoophiyaa kuma 70 ta’an Sa’udii Arabiyaa irraa gara biyya isaaniitti akka deebi’aniif jiilli haala mijeessu gara Sa’udii Arabiyaatti qajeeluuf jira.
Jiillii mootummaa Ministira Dhimma Alaa Kabajamoo Ambaasaaddar Birtukaan Ayyaanootiin durfamu guyyoota itti aanan keessa gara Sa’udii Arabiyaatti kan imalu ta’uun lammiilee 70,000 haala rakkisaa keessa jiran gara biyyatti akka deebi’aniif haala mijeessabiyyatti jechuun Ministeerri Dhimma Alaa ibseera.
Lammiileen Itoophiyaa seeraan alaa daddabarfaman #Malaawiitti doolaara 1000n ‘gurguramu’
Lammiileen Itoophiyaa karaa Maalaawii qaxxamuranii gara Afrikaa Kibbaatti godaanan Maalaawii keessatti tokkoon tokkoon isaanii dolaara 1000n gurguramaa jiraachuu aanga’oonni Maalaawii saaxilan. 
Ministeerri Nageenya Biyya Keessaa Maalaawii Kaampii Godaantota ‘Dzaleka’ jedhamu keessa bakka godaantota seeraan alaa Itoophiyaarraa dhufan itti ugguraman argachuu beeksiseera. 
Godaantoonni kunneen hanga firoottan isaanii Itoophiyaa irraa qarshii gaafatame kaffalaniitti mana kana keessa ugguramanii taa’u. 
Ministirri Nageenya Biyya Keessaa Maalaawii Ken Zikhaalee Ngomaa ibsa laataniin, lammiileen Itoophiyaa lama, Ahmad Muhaammad Kondoo fi haadha warraa isaa Damoraah jedhamtu, haala ulfaataa ta’een godaantota Itoophiyaa 31 kutaa tokko keessa ugguranii kaa’an to’annoo jala ooluu ibsaniiru. 
Akka ministeerichi ibsetti, godaantonni Itoophiyaa seeraan ala daddabarfaman kunneen jalqaba Maalaawii seenuuf doolaara 200 akka kaffalan dirqisiifamu. Erga Maalaawii seenan booda ammoo kutaa itti ugguraman keessaa bahuuf dolaara 1000 akka kaffalan dirqamaa jiraachuu ibsameera.
Oromiyaa ajandaa isaa xumuraan Qaamoolee  Raawwachiiftuu adda addatiif muudama kenneera.
Komiishinar Kafyaaloo Tafarraa- Sadarkaa Pireezidaantii Itti aanaatti  Qindeessaa Kilaastara Nageenyaa.
Obbo Masfin Malaakuu- Sadarkaa Pireezedaantii itti aanaatti Qindeessaa Magaalaa tahuun muudamaniiru.
Obbo Huseen Fayyisoo- Hogganaa Biiroo Aadaafi Tuurizimii Oromiyaa.
Aadde Kokobee Diidhaa- Hoggantuu Biiroo Paablik  Sarvisiifi Misooma Qabeenya Namaa Oromiyaa.
Obbo  Ahimad Idiiriis- Hogganaa Invastimantiifi Indaastirii Oromiyaa.
Obbo Guyyoo Waariyoo- Hogganaa Biiroo Abbaa Alangaa Waliigala Oromiyaa.
Obbo Geetuu Gammchuu- Hogganaa Biiroo Qonna Oromiyaa.
8. Obbo Mahammad Guyyee- Hogganaa Biiroo Misooma 
Magalaafi Manneenii Oromiyaa.
Obbo Daani’eel Charrinat- Hogganaa Biiroo Daldalaa Oromiyaa.
Obbo Maatiwoos Sabbooqaa- Hogganaa Biiroo Carraa Hojii Uumuufi Ogummaa Oromiyaa.
Injiinar Girmaa Raggaasaa- Hogganaa Biiroo Jallisiifi Horsiisee Bulaa Oromiyaa.
Dr. Adaree Asaffaa- Hogganaa Dhaabbilee Misooma Oromiyaa tahuun muudamaniiru.
Obbo Badrii Tamaam Umar- Itti aanaa Pireezedaantii Mana Murtii Waliigala Oromiyaa tahanii akka tajaajilaniif muudamaniiru.
Obbo Galamaa Waaqoo Danbalaa- Itti aanaa Koree Dhaabbi Dhimma Baajataafi To’annoo Horataalee Mootummaa tahuun akka tajaajilaniif Caffeen Muudama Hoggantoota kanneenii raggaaseera.
Muudamtoonnis Caffee fuulduratti kakuu raawwataniiru.
Hoggantoonni biyyoota garagaraa Yaa’ii Gamtaa Afrikaa 36ffaarratti hirmaachaa turan gara biyyasaaniitti deebi'aa jiru.
Haaluma kanaan Pirezdaantiin Ittaanaa Sisheelsi, Pirezdaantonni Leeseetoo, Seeraaliyoon, Naamibiyaa, Naayijeeriyaa, Buruundii, Komoroos ministiroota Itoophiyaatiin Buufata Xiyyaaraa Idil Addunyaa Boolee gaggeeffamaniiru.
Magaalaa Finfinnee naannawa Magannaanyaa jedhamutti balaa tiraafikii mudateen lubbuun namoota jahaa darbuun ibsame.
Balichis konkolaataan awutobisii Shaggar sababa hinbeekamneen daandii Tadi lakkisuun kan qaqqabe ta’uun eerameera. 
Balichaanis hanga ammaatti lubbuun namoota jaha darbuu Ogeessi Quunnamtii Ummataa Komishinii Hoggansa Sodaa Balaafi Ibiddaa Finfinnee Obbo Nigaatuu Maammoo dubbataniiru.
Namoonni balichaan midhaman dhaabbilee fayyaa garaagaraatti wal’aanamaa jiraachuus  ibsaniiru. 
Ka’umsi balichaafi baay’inni namoota miidhaan irra ga’ee adda baafamaa jiraachuus Obbo Nigaatuun eeraniiru.
Naannoon kirkirri lafaa kun muudate, kutaa bulchiinsa Hatay kessaatti naannoo kibbaa magaalaa Samandagitti kan argamu dha jedhame.
Akka mootummaan biyyattii ibsutti kirkira lafaa amma Turkiyaatti mudateen lubbuun namoota 3 kan darbe yoo ta'u, namoonni 200 ol madaa'aniiru.
Kirkira lafaa haaraa kanaan miidhamtoonni dabalataa jiraachuu akka danda’an sakatta’iinsi itti fufeera.
Torban lama dura kirkira lafaa humna 7.8 Turkii fi Siiriyaa mudateen lakkoofsi namoota du’anii kuma 47 ol ta’eera.
Sooma Ramadaanaa dhufu kana irratti Qur’aanni kuma 500 walitti qabuuf qophiin taasifamaa kan ture yoo ta’u, Qur’aanni kunis namoota biyya keessaa fi biyya alaa irraa walitti qabama.
Dhimma kana ilaalchisee Pireezidaantiin Mana Maree Ol’aanaa Dhimmoota Islaamaa Finfinnee Sheek Sulxaan Amaan "Biyya keenya keessatti fedhiin Qur'aana ummata muslimaa olaanaa ta'us hanqinni Qur'aana jira" kan jedhan yoo ta'u, Baankiin Qur'aana Nuur hanqinna kana guutuuf socho'aa jira jedhaniiru.
Sheek Sulxaan; Hojiin Qur'aana sassaabuu hawaasa muslimaatiif bu'aa guddaa waan qabuuf yeroo manni marichaa waliin hojjechuuf gaafataman gammachuudhaan fudhatanii waliin hojjachuuf qophii ta'uu isaanii ibsaniiru.
Sheek Sulxaan kaayyoo Qur’aana kuma 500 walitti qabuu galmaan ga’uuf hawaasaf waamicha godhaniiru.
Godina Halaabaa magaalaa Qullitootti qeerransi namoota hedduu miidhe.
Naannoo Uummatoota Kibbaa Godina Halaabaa magaalaa Qullitootti qeerransi ollaa jiraattotaatti seenuuni namoota hedduurraan miidhaa ga'uu poolisiin naannichaa ibse.
Taateen kun Roobii kaleessaa- Guraandhala 22, 2023 guyyaa keessaa naannoo sa'atii torbaatti mudate.
Qeerransi bakki irraa dhufe hin beekamne, tasuma magaalattii keessatti ganda Zobechame bakka Siddist kiiloo jedhamuutti hawaasa burjaajessee hedduu miidhe.
Poolisii Naannoo Uummattoota Kibbaatti Hoogganaan Damee Miidiyaa Komaandar Itti Aanaa Taajuu Nagaash haleellaa qeerransi kun ilkaanii fi qeensa isaatiin namootarraan ga’een namoonni 13 miidhamuu BBCtti himan.
Namoonni miidhaman kunneen yeroo ammaa Hospitaala Jenaraalaa Halaabaa Qullitootti yaalamaa jiraachuu kan himan aanga’aan kun, miidhaa Kanaan namni lubbuun darbe akka hin jirre ibsan.
Qeerransichas boodarra ajjeessanii jiru. 
Dantaa waloo Oromoo irratti waliin hojjechuuf Fooramiin Qunnamtii Uummataafi Miidiyaalee hundeeffame.
Biyya tokko keessatti miidiyaan siyaas-dinagdee, hawaasummaa fi ilaalcha saba tokkoo jijjiiruufi guddisuu keessatti iddoo olaanaa qaba. 
Kana dhugoomsuuf hawaasa biratti qaqqabamummaa odeeffannoo mirkaneessuun murteessaa dha.
Kanaaf, ammoo dhaabbileen qunnamtii uummataa madda odeeffannoo ta'anii fi miidiyaalee odeeffannoon ittiin tamsa'u qindoominaan hojjechuu yoo danda'ani dha.
Bu'uuruma kanaan Naannoo Oromiyaatti dhaabbilee qunnamtii uummataa fi miidiyaaleen Afaan Oromoo dantaa waloo uummata Oromoo irratti walhubannaafi bifa qindoomina qabuun waliin hojjechuuf Fooramii Qunnamtii Uummataafi Miidiyaalee Afaan Oromoo jedhu hundeessanii jiru.
Waltajjicha irratti haasaa baninsaa kan taasisan Hoogganaan Biiroo Kominikeeshinii Oromiyaa Obbo Hayiluu Addunyaa "addunyaan amma keessa jirru addunyaa odeeffannoon humna guddaa ta'aa dhufe akka ta'e ibsuun miidiyaan ammoo meeshaa guddaa odeeffannoon ittiin tamsa'udha jedhaniiru. 
Kanaafuu, odeeffannoon waqtaawaa, qulqulluufi dhugaa ta'e hawaasa keenya bira akka ga'uuf miidiyaalee waliin qindoomina cimaan hojjechuun murteessaa ta'uu himaniiru.
Naannoo Oromiyaa Godina Boorana keessatti sababa hongee yeroo dheeraatiin beeyladoota manaa hedduu dhumaniiru. jiraattonnis nyaata fi dhugaatii dhabuun, sababa gogiinsa kanaan du’uu jalqabaniiru.
Gogiinsi yeroo dheeraa zoonii Booranaatti mudate itti fufuun beeyladoota miliyoonatti lakkaa'aman qonnaan bultoota jalaa ajjeesaa jira. Lubbuun namootas sababa gogiinsa kanaan du'aa akka jiru himamaa jira.
Godina Booranaa aanaa Taltalleetti jiraataa kan ta'e, qonnaan bulaan  Malichaa Molee sababa gogiinsa kanaan namoonni du'aa akka jiran buufata raadiyoo DW'f himaniiru.
Namoonni sababa gogiinsa kanaan haala hamaa keessa jiru. Loon isaanii hundinuu dhumee, hoolaa fi re'eenis hin hafne. Roobni tokkolle waan hin jirref, wanti biqilu hin jiru.
Loon gurgurtaa hundi gogiinsa kanaan dhumaniiru. Waan afaan buufatan dhabuu irraa kan ka'e Ganda kana qofatti namni afur du'eera" jechuun dhaabbata raadiyoof ibseera.
Gogiinsi kun Booranaa qofa osoo hin taane Godina Gujii lamaan dabalatee Godina 10 keessatti muudateera.
Booranni garuu naannoolee biroo caalaa lafa gadi fagoo waan qabduuf hammi miidhaan irra gahes guddaadha.
ji'oota lama ( Gurraandhala fi Waxabajjii ) keessa haala gogiinsa kanaa baruuf qorannoon ni gaggeeffama. gogiinsi bara kanas itti fufuun isaa erga mirkanaa'ee booda naannichi karoora baasee socho'aa jira.
Gogiinsa mudateef deebii kennuudhaan namoota saaxilamoo ta’an gargaaruuf carraaqqiin bal’aan taasifamaa kan jiru yoo ta’u, guddina rakkoo kanaa irraa kan ka’e garuu gargaarsa barbaachisu gochuun hin danda’amne.
Qoricha, soorata haadholii fi daa’immanii fi deeggarsa lubbuu baraaruu fi kan biroo hatattamaan waan barbaachisuuf qaamoleen hundi waliin hojjechuu qabu.
Sagantaa barnootaa Fooyya'iinsa dandeetti yeroo jalqabaatiif barattoonni 106,000 hammatamaniiru.
Bara barnootaa 2014tti barattoonni qormaata xumuraa kutaa 12ffaa fudhatanii qabxii dhibbeentaa 50 gadi galmeessan sagantaa fooyya’iinsi dandeettii ji'oota afuriif Yunivarsitiiwwanitti ni keennama.
Sagantaan sirreeffamaa kun Yuunivarsiitii Finfinnee ,Yuunivarsiitii Saayinsii fi Teeknooloojii Finfinnee fi Adaamaa irraa kan hafe yunivarsiitiiwwan mootummaa fi dhuunfaa hundaarratti kan kennamu ta'a.
Ministeerri Barnootaa gosa barnoota Sagantaa sirreeffamatti kennamu qabu adda baasee jira. 
qabiyyeen isaa kutaa 9ffaa hanga 12ffaa of keessattii kan hammatuudha jedhame.
Barattoota saayinsii uumamaaf Ingiliffa, Herrega, Baayolojii, Keemistirii fi Fiiziiksii yoo ta'u, Barattoota Saayinsii Hawaasaaf immo Ingiliffa, Herrega, Ji’oograafii fi Seenaa kan kennamu ta'a.
Gogiinsa Godina Booranaatti mudate hordofuun barattoonni kuma 7 fi 800 ol barnoota dhaabuu isaanii Waajjirri Barnootaa godina Booranaa ibseera.
Akka itti gaafatamaan waajjirichaa obbo Tesfaayee W. Mikaa'eel jedhanitti, bu'aan barattoota kuma 174 ta'an kanneen manneen barnootaa Godinaa 490 keessatti barachaa jiranis hir'ateera.
Barattoonni barnoota akka hin dhiifneef sagantaan nyaataa hojjatamaa akka jiru eeruun sagantaa nyaataa kana itti fufsiisuuf naannichi birrii miiliyoona 45 ramaduu isaa hubachiisaniiru.
Yeroo ammaa kana manneen barnootaa 80 keessatti tajaajilli barumsaa, bakka jireenyaa fi nyaataa kennamaa akka jirus ibsameera.
Dabalataan Gogiinsa godinichatti mudate hordofee qilleensa jabaa uumameen manneen barnootaa 47 barbadaa’uu kan ibsame yommuu ta'u mootummaan naannoo Oromiyaa deebisanii ijaaruuf Birrii miiliyoona 5 akka ramade gabaafameera.
Manneen barnootaa 21 saffisaan ijaaruufis sochiin eegalameeras jedhameera.
Manii Maree Bulchiinsa Mootummaa Naannoo Oromiyaa Walgahii Idilee 3ffaa bara Hojii 6ffaa Waggaa 2ffaa, Guyyaa 20/06/2015 gaggeessen murtoowwan armaan gadii dabarsee jira. 
Mootummaan Naannoo Oromiyaa carraa fi potenshiyaala magaaloonni qaban bakka tokkotti fiduun waliin misoomuufi kaayyoo waloo qabaachuun pilaanii tokkoon hoogganamanii karaa qindaa'een ta'een akka misooman taasiisuun guddina hunda-galeessa ta’e horatanii humna diinagdee cimaa akka qabaatan gochuun galma wabii nyaata mirkaneessuu, ogummaa dagaasguu, qorqalbii biizinasii guddisuu fi tajaajila fooyyeessuuf qabame milkeessuuf magaaloota lamaa fi isaa ol bakka tokkotti gumeessuun karaa tarsiimaa'aa ta'e hogganuun barbaachiisaa waan ta'eef, karaa bulchiinsaaf mijataa ta'een walitti makamiinsa magaaloota akkaataa armaan gaditiin raawwateera,
Dabalataan, Godinni Booranaa Bahaa godina haaraa ta'e akka gurmaa'uu murtaa'eera.
Godinni Booranaa Bahaa godina 21ffaa ta'ee bifa haaraatiin gurmaa'uu kun teessoon isaa Nagallee Booranaa ta'ee:- Godinaa Booranaa irraa aanaa Moyyaalee, magaalaa Mooyyaalee, aanaa Guchii fi aanaa Waachilee
Godina Gujii irraa:- aanaa Liban, aanaa Gumii Eldalloo, Magaala Nageellee Booranaa, Akkasumas godina Baalee irraa:- aanaa Madda Walaabuu, aanaa Oborsoo fi aanaa Harannaa Bulluq dabalatee akka godinaatti aanaalee 10 qabaatee akka gurmaa'u ta'eera.
Torban kana keessa bilbiloota mobaayila mootummaan bitamee hojjettootaaf raabsame irraa tiktookiin ni bada.
Ministirri Muummee Jastiin Tiruudoo, Murteen kun kan kennameef aplikeeshiniin kun iccitii nageenya baasuu irratti sodaan waan jiruuf akka  ta'e ibsaniiru.
Dubbi himaan TikTok akka jedhanitti, dhaabbatichi murtee mootummaa Kaanaadaa kanaan mufatu isaa ibseera.
Murtee kana hordofuun ibsa TikTokiin baaseen mootummaan Kaanaadaa dhaabbaticha osoo hin mariisisin ykn ragaa gahaa malee kana gochuun isaa waan nama gaddisiisu ta’uu ibseera.
Bara baajataa darbe hojjettoonni mootummaa federaalaa Ameerikaa TikTok akka hin fayyadamne dhorkamaniiru.
Aanaan Heeban Arsii aanaalee Godinni Arsii Lixaa qabdu keessaa tokko.
Aanichi iddoowwan hawwata turiizimiif oolan hedduu qaba. 
Iddoowwan hawwata turizimiif oolan aanichi qabu keessaa bosona uumamaafi namtolchee, haroowwan adda addaa, bineensota bosonaa daawwatamanii hinquufamne, simbirroota babbareedoo, holqa, malkaawwan, iddoowwan falaa garagaraa, burqaawwan taliila dhugamanii hinquufamneefi kanneen biroo hedduu qabaachuun beekamti.
Holqaawwan Aanaan Heeban Arsii qabdu keessaa tokko kan ta’e Holqa Abbaa Goobanaati.
Holqi Abbaa Goobanaa magaalaa Finfinneerraa gara kibba bahaatti kiiloo meetira 258 fagaatee, Shaashamanneerraa gara bahaatti kiiloo meetira  66 fagaatee, magaalaa aanichaa Goljootarraa immoo kiiloo meetira sadii fagaatee Ganda Argaddaa Shaaldoo iddoo addaa Maraacaa jedhamutti argama. 
Moggaasni holqichaa maqaa nama naannawichaa jiraachaa ture Abbaa Goobanaa jedhamurraa akka ta’e dubbatama.
Holqi kun karrawwan seensaafi bahiinsaa sadii kan qabu yommuu ta'u, keessisaa meetira 100 kan bal'atuufi kutaawwan garagaraa kan qabuufi daran hawwataa ta'eedha.
Bara durii keessa hawaasni naannichaa akka iddoo falaafi dawoo jireenyaatti ittitajaajilamaa turuufi yeroo weerarri gara garaa turetti qabeenyaafi namas keessatti dhokfachaa turuusaanii ni ibsama. 
Yeroo ammaas simbirrootaafi allaattiiwwan akaakuuwwan gara garaa kanneen akka simbira halkaniifi anshokoraa holqicha keessa ni jiraatu.
Holqi Abbaa Goobanaa naannawni isaa mukkeen uumamaa kanneen akka Birbirsaa, Makkaniisaa, Qaanquu, Baddeessaa, Mandhiisaa, Agamsaafi  kanneen birootiin marfamee kan argamuufi cinaa laga Gurraachoorratti kan argamu waan ta’eef karra seensaa holqichaa cinaa malkaan bishaaniitu jira. Kun immoo hawwattummaasaa daraan akka dabalu taasiseera.
Holqa kana jiraattonni naannawichaa kunuunsanii madaala uumamaasaa eeguun dhalootaa dhalootatti dabarsaa kan har’aan gahaniidha.
Marree isinis koottaa daawwadhaa, qabeenya uumaan uumamaan nu badhaase kana misoomsuun gara madda galiitti jijjiiruun ofiifis irraa fayyadamaa hawaasa naannawichaas fayyadamaa taasisan dhaamsa keenya.
Jilli Obbo Shimallisiin durfamu Godina Booranaa gale
Jilli Pirezdaantii Mootummaa Naannoo Oromiyaa, Obbo Shimallis Abdiisaan durfamu haala ongee daawwachuuf Godina Booranaa galeera.
Daawwannicharratti Pirezdaantii Mootummaa Naannoo Oromiyaa Obbo Shimallis Abdiisaa, Ajajaa Olaanaa Humna Qilleensaa Itoophiyaa Leetanaan Jeneraal Yilmaa Mardaasaa dabalatee hoggantoonni olaanoon mootummaa Federaalaafi naannolee argamuu ibsameera.
Jilichi hojiilee bifa waaraa ta'een rakkoo ongeen walqabatee mudatu maqsuuf hojjetamaa jiraniifi bu'uraalee misoomaa daawwachuun uummatas dubbiseera.
Hojiilee misoomaa buufata xiyyaaraafi  giddugala fooyyessa sanyii loon Booranaa Diida Xuyyuuraatti hojii damdamichiisa ongee hojjatamaa jirus daawwachuu ragaan Waajjira Kominikeeshinii godina Booranaarraa argame nimul’isa.
Barattoota qabxii olaanaa galmeessisan 273f Iskoolaarshiippiin kennamuu MM Abiyyi Ahmad ibsan
Barattoota qabxii olaanaa galmeessusan 273 Emereetota Arabaa Gamtoomaniitti carraan barnootaa Iskoolaarshiippii guutuu kennamuu Ministirri Muummee RFDI Doktar Abiyyi Ahmad ibsaniiru.
Barattootaafi manneen barnootaa qormaata biyyaalessaa kutaa 12ffaatiin qabxii olaanaa galmeessisan badhaasan.
Deeggarsi Bulchiinsi Maagaala Finfinnee horsiisee Bultoota Godina Booranaa hongeen miidhamaniif erge godinicha gaheera.
Deeggarsa Birrii miiliyoona 250 walitti qabame keessaa deeggarsi marsaa duraatiif ergame godinicha dhaqqabuu gorsaan kantiibaa Magaalaa Finfinnee Obbo Daanyaachoo Shifarraa  ibsaniiru.
Deeggarsi midhaan nyaataa fi nyaata loonii gosti gara garaa godinicha ga’uu eerameera.
Itti aanaa Bulchaan Godina Booranaa Obbo Abdusalaam Waariyoo Bulchiinsa Magaala Finfinnee fi jiraattoota yeroo murteessatti hawaasa horsiisee bulaa bira dhaabbatan galateeffataniiru.
Wal harkaa fuudhinsi deeggarsichaas taasiifameera.
Abbootiin qabeenyaa lammiilee hongeen Godinaalee Oromiyaa adda addaa keessatti rakkoof saaxilamaniif birmachaa jiru.
Hawaasa ofii waliin hojjechuun duroomu, hawaasa ofii keessattis duroomu, hawaasa ofii tajaajiluufis duroomu.
Dureessonni rakkoo uummata isaaniif birmachuunis fudhatamummaafi dhimmamuu isaanii mul'isa.
Qabxiin seensaa bara 2015 dhaabbilee teeknikaa fi ogummaa ifoomeera.
Qabxiin darbiinsa kun barattoota qormaata xumuraa kutaa 12ffaa bara 2014 darban ilaalcha keessa galchuun kan shallagamu waan ta’eef yeroo leenjii bara 2015 qofaaf akka oolu ibsameera.
Bara leenjii bara 2013/2014tti barattoonni sababa adda addaatiin sirna leenjii teeknikaa fi ogummaatti hin seenne akkaata qabxii seensaa kan bara 2014tiin akka ilaalaman himameera.
Embaasiiwwan biyyoota garaagaraa guyyaa  injifannoo Adwaa 127ffaa sababeeffachuuun ergaa baga ittiin isin gahee dabarsan
Dhaabbatni bishaan Gold hawaasa booranaa hongeen miidhamaa jiruuf deeggarsa birrii miiliyoona 25tti tilmaamamuu taasiseera. 
Dhaabbatichi midhaan dheedhii, daakuu, bishaanii fi okaa beeliin hidhame deeggarsa taasisuu Pirezidaantii itti aanaan bishaan Gold, Darajjee Taaddasaa ibsaniiru.
Hoogganaa itti aanaan buusaa gonofaa oromiyaa Dr. Maallicha Lojee, deeggarsa taasiseef Dhaabbata bishaan Gold galateeffatanii Dhaabbilee fi abbootiin qabeenyaa biroos hawaasa godinaalee Oromiyaa biroos hatattamaan dhaqqabuu akka itti fufaniif waamicha taasisaniiru. 
Dhaabbilee fi Abbootiin qabeenyaa biroos hojiilee rakkoo hawaasa gammoojjii kanniinii itti fufiinsaan furuuf mootummaan taasisaa jirus akka tumsaniif gaafataniiru. 
Dhaabbatichi murtee boolla gadi-fagoo qotuun bishaan baasuu kanaafis birrii miiliyoona 30 ramaduus obbo Darajjeen himaniiru.
Baankiin Daldala Itoophiyaafi Saafaariikoom waliigaltee waliin hojjechuu danda’an waliif mallatteessaniiru.
Mallattichaa Pirezdaantii baankichaa Obbo Abbee Saanoofi Hojiraawwachiisaa Olaanaa Saafaariikoom Obbo Anwaar Soosaa mallatteessaniiru.
Waliigaltichi dhaabbileen lamaan waliin hojjechuun fayyadamtoota isaan taasisa jedhaniiru Obbo Abbeen.
Baankiin Siinqee lammiilee Godina Booranaa hongeen miidhamaniif deeggarsa Birrii miiliyoona 115 taasiseera.
Pireezidaantii Baankii Siinqee Obbo Nuwaay Magarsaa har'a miidiyaaleef ibsa kennaniin hawaasa keenya caalatti deeggaruuf ni hojjenna jedhaniiru.
"Maallaqniifi qabeenyi sassaabamaa jiru karaa qindaa'aan ta'uu qaba " MNO
Hongee naannoo keenya, godinaalee adda addaatti rakkoo uumameen hanqina nyaataafi bishaanii namaafi beeylada irra qaqqabaa jiru furuuf Mootummaan Naannoo Oromiyaa hawaasaafi qaamolee garaa garaaf waamicha deeggarsaa taasisuun isaa ni yaadatama.
Waamicha taasifame kanaan, namoonni dhuunfaa, dhaabbileen mootummaa, mitmootummaafi hawaasni bal'aan karaa dinqisiisaa ta'een deebii hatattamaa kennuu jalqabee jira. Kanaafis, mootummaan galata guddaa galcha.
Haaluma kanaan, qabeenyiifi maallaqni walitti qabamaa jiru karaa qindaa'aa, si'ataafi haqa qabeessa ta'een hawaasa gargaarsa barbaadu bira akka dhaqqabuuf giddugaleessan karaa jaarmiyaa aangoon hojii kana qindeessuu kennameef Buusaa Gonofaa Oromiyaatiin hogganuun akka barbaachisu beekamaadha. 
Kanaafuu, namoonni dhuunfaa, gareen, dhaabbileen mootummaa, dhaabbileen daldalaa, waldaaleefi kkf maqaa uummata Naannoo keenyaa sababa hongeen beelaaf saaxilamaniif qabeenyaafi maallaqa walitti qabdan, walitti qabaa jirtaniifi walittiqabuuf karoorfattan dabalatee, maallaqa sassaabame karaa lakkoofsa baankiiwwan Buusaa Gonofaa Oromiyaatiin banamanii ifoomaniitti galchuudhaan nagahee ittiin galchitan, qabattanii Gurraandhala 27 hanga 28/2015 Waajira Muummee Buusaa Gonofaa Oromiyaa Magaalaa Finfinnee, Saaris, Warshaa Addis Gommaa fuulduratti argamutti akka galmooftan isin beeksifna. 
Gaafa Roobii Gurraandhala 29 bara 2015 waaree dura sa'aatii 4:00 irraa eegalee Waajjira Pirezidaantiitti bakka keessummoonniifi hoggantoonni olaanaan naannichaa argamanitti sirni walharkaa fuudhiinsaa, beekamtii kennuufi ummataaf ifoomsuu gaggeeffamurratti ragaa keessan qabattanii akka argamtan isin hubachiifna.
Muummeen Ministiraa Abiy Ahimad Kuwaataar Dohaatti Sheek Hamaad Ibiin Kaliifaa Altaanii waliin dhimmoota waloorratti mari'ataniiru.
Dhimmoota hariiroo waloo fi naannawaarratti mari'achuu isaanii fuula feesbuukii isaaniin ibsaniiru. 
Ityoophiyaa keessa abbootii Qabeenyaa Kuwaataariif carraan Invastimantii hedduun jiraachuu kaasaniiru.
Lakkoofsi balaa torbee darbee waliin wal bira qabamee yoo ilaalamu hir’ateera; Raadiyoon Bisrat akka gabaasetti namoota miilaan deemaniif dursa kennuu dhiisuu, saffisa daangeffameen ol konkolaachisuun, mallattoodhaaf ajajamuu dhiisuu fi of eeggannoo gochuu dhabuun fi kanneen biroo balaa kanaaf sababa ta’uu ibseera.
"Gargaarsi hatattamaa ummataaf yoo hin taasifamne balaan dhufu hammaatu ni mala."
Naannoo Somaaleetti Itti aanaan Bulchiinsa Godina Dawaa obbo Mohaammad Habichaan ibsa Reportaraaf kennaniin :-
"Ummanni loon isaa irratti hundaa'ee jiraata. Gogiinsi kun hanga yoomitti akka turu hin beekamu."
Yoo gargaarsi hatattamaa ummataaf hin taasifamnee balaan/miidhaan/ dhufuu kan amma irra hammaatuu danda'a.
Lakkoofsi horii du'ee ammallee qoratamaa jira. Miidhaan namoota irra ga'es madaalamaa jira.
Miidhaa qaqqabe irratti lakkoofsa qulqulluu qabaachuu baannus, namoota sababa hanqina nyaataatiin hospitaala seenan irratti odeeffannoo qabna. "
Gogiinsi hamaan naannoo Somaleetti, Godinoota 11 keessaa Godinoota 10 muudate jira. beeyladota miliyoona tokko hin hanqannes galaafateera. Godinni Dawaa hanga ammaatti balaa kana jalaa kan hin baane yoo ta'u bara kanas balaa hamaan mudateera.
Chaayinaan barattoota Ityoophiyaa 100 oliif carraa barnoota bilisaa kennuu ibsame.
Carraan barnootaa kun kan laatame barattoota digirii jalqabaa 80, barattoota digirii 3ffaa 6, barattoota afaan Chaayinaa baratan 18, iskoolaarshiippii piroojektii  barattoota infoormeeshin teekinooloojii 12,  fi barataa 1’f carraa deeggarsa qorannoo ta’uu ibsameera.
Carrichi barattoota Yuunivarsiitii Finfinneef barachaa jiraniif laatamuu addeeffameera.
Carraan barnootaa kun waliigalaan Birrii miiliyoona 2.19 kan baasu ta’uu ibsameera.
Mootummaan Chaayinaa tumsa damee qorannoofi qo’annoo barnootaa Ityoophiyaa waliin qabu cimsee itti fufa jedhame. 
"Tokkummaan uummanni biyya keenyaa lammiilee sbaba hongeen rakkoof saaxilaman deeggaruu irratti agarsiise seenaa keessatti kan galmaa'udha" Obbo Shimallis Abdiisaa, 
Obbo Shimallis Abdiisaa sagantaa kenna beekkamtii marsaa 1ffaa qaamolee deeggarsa lammiilee sababa hoongeen miidhaaf saaxilamaniif taasifame irratti argamuun haasaa taasisaniin  tokkummaan deeggarsa lammiilee sababa hongeen miidhamaniif taasifame kan seenaa ta'uu dubbatan.
Waamicha mootummaa dhaga'uun dhaabbileen garaa garaa fi namoonni dhuunfaa deeggarsa uummata hanqina roobaan hongee muudateef taasisan namoota galanni maluuf ta'uu dubbataniiru.
Mootummaan Naannoo Oromiyaa dhaabbata Buusaa Gonofaa cimsuun deeggarsa yeroo gabaabaa caalaa itti fufiinsaan rakkoo uumamaa Naannoo Oromiyaafi ollaa furuuf hojjechaa jiraachuu Obbo Shimallis Abdiisaa himanii jiru.
Raashiyaan Kiiyeviin dabalatee magaaloota Yuukreenirratti haleellaa Misaa’eelaa raawwachuu aanga’oonni Yuukreen beeksisan.
Haleellaa kanaan dhaabbileen humnaa barbadaa’uu ibsameera.
Bu’uuraaleen misoomaa murteessoo ta’an hedduun barbadaa’uu aanga’oonni biyyattii ibsaniiru.
Misaa’eeloonni Raashiyaarraa furgugaman 15 Magaalaa Kiiyev dabalatee kutaa Baha biyyattiitti miidhaa guddaa qaqqabsiisuu aanga’oonni Yuukreen eeraniiru.
Haleellaa kanaan hanga ammaatti lubbuun namaa darbe kan hin jirre ta’uu Al Jaziiraan gabaaseera.
Naannoo Somaalee godinaalee 11tti ongee mudateen lammiileen miliyoona 3.7 deeggarsa kan barbaadan ta'uu Biiroon KomiikeshiniiNaannichaa beeksise.
Hogganaan Biirichaa Obbo Abdulqaadir Rashaad akka ibsanitti, ongeen godinaalee naannichaa hundatti kan mudate yoo ta'u, Godinaalee Shabalee, Daawwaafi Afdeeraatti hammaataa ta'uu himaniiru.
Sababa ongichaan deeggarsa kan barbaadan lammiilee miliyoona 3.7 yoo ta'an, lammiileen deeggarsa argachaa jiran garuu miliyoona 1.3 ta'uu ibsaniiru.
Hanga ammaatti Godina Daawwaatti qofa Gaala dabalatee beeyladoonni kuma 340 sababa ongeen kan du'an yoo ta'u, kanneen kuma 600tti dhiyaatan ammoo haalaa yaaddessaa keessa jiraachuu ibsaniiru.
Rakkinichi hammaataa ta'ullee hojiin dhiyeessii deeggarsa bishaaniifi namummaa biroon mootummaafi dhaabbilee tumsitootaan hojjetamaa jiraatulee sadarkaa hammeenyaa balichaan kan wal hinmadaallee ta'uu ibsameera.
ShiiJiinpiing Pireezidaantii Rippaabilikaa Uummata Chaayinaa ta’uun irra deebiin filatamuu ibsame.
ShiiJiinpiing biyyattii hogganuu dabalataan Dura Taa’aa Komishinii Loltummaa Giddugaleessaa ta’uun kan hojjetan ta’uu ragaan Ityoophiyaatti Embaasii Chaayinaarraa argame ni mul’isa.
ShiiJiinpiing Yaa’ii Biyyalessaa Uummataa 14ffaa guyyaa kaleessaa irraa eegalee gaggeeffamaa jirurratti sagalee guutuun filatamuu ibsaniiru.
Ministirri Dhimma Alaa US Antoonii Biliinken Itoophiyaa daawwachuuf
Ministirri Dhimma Alaa US Antoonii Biliinken Bitootessa 15 Itoophiyaa daawachuuf akka jedhan ministerri Dhimma Alaa biyyattii hime.
Erga waraanni Kaaba Itoophiyaa jalqabeen as Antoonii Biliinken Itoophiyaa yoo daawwatan kun isa jalqabaati.
Kun erga lameen isaanii dhimma hojiirra oolmaa dhukaasa dhaabuu waraana Tigiraayii fi nageenya Oromiyaa keessaa irratti bilbilaan waliin dubbataniiti.
Biliinken daawwannaa isaanii ammaan dhimma hojiirra oolmaa waliigaltee dhukaasa dhaabuuf  mallattaa'e irratti ni mari’atu.
Nagaan waaraa biyyattii keessatti akka dhufuu fi dhimma haqa yeroo ce’umsaa irratti fi dhaabbilee gargaarsa namoomaa kennanii fi dhaabbilee siivilii biroo waliin akkaataa deeggarsi itti dhaqabu, wabii nyaataa fi mirga namoomaa irratti ni mari’atu jechuun Ministerri Dhimma Alaa US BBC’f mirkaneessera.
Kitaabileen sagalee abbaa Kiyyaa fi Araarsituu jedhaman har'a Finfinnee Galma Aadaa Oromootti eebbifamaniiru. 
Kitaabileen kunneen barsiisaafi barreessaa Abbaas Muusatiin kan barreeffaman ta'uu eerameera. 
"Akka gareettis ta'e dhuunfaan deeggarsa walitti qabuun hin danda'amu" - Mootummaa Naannoo Oromiyaa
Mootummaan naannoo Oromiyaa hongee Godina Booranaatti mudate deeggaruuf gareenis ykn dhuunfaan deggarsa walitti qabuun akka hin hayyamamne akeekkachiiseera.
Mootummaa Naannoo, Gogiinsi aanolee naannicha tokko tokkotti keessumaa godina Booranaatti waqtii roobaa shan walitti aansuun rooba dhaabuu irraa kan ka'e hongeen uumamu yaadachiisaniiru.
Sababa hongee kanaanis akka waamicha mootummaatti lammiilee rakkoon isaan mudateef deeggarsa maallaqaa fi gosa karaa adda addaatiin sassaabamaa jira.
Kana booda beekumsaa fi hayyama mootummaa naannoo Oromiyaa ykn Oromiyaa Buusaa Gonofaa malee gareen ykn dhuunfaan deeggaruun akka hin hayyamamne cimsanii dubbataniiru.
Mootummaan naannichaa murteen kun deeggarsa walitti qabame sirnaan bulchuuf, akkasumas qaamolee saaxilamoo ta’aniif karaa haqa qabeessaa fi iftoomina qabuun dhaqqabamaa taasisuuf akka ta'e ibsameera.
Bajaajonni Yeroo dhihootti gara hojiitti ni deebi'u.
Konkolaattonni baajaajii yeroo dhiyootti gara hojiitti kan deebi'an ta'uu Biiroon Geejiibaa Magaalaa Finfinnee beeksise.
Biirichi tajaajila konkolaattota baajaajii ilaalchisee ibsa laateera.
Bulchiinsi magaalichaa tajaajila kenniinsa Baajaajii fooyyessuuf hojjechaa jiraachuufi fayyadamtoonni hojmaanni tajaajila isaanii sirrachuun hanga hojii eegalanitti obsaan akka eegan Hogganaan Biiroo Geejjibaa magaalaa Finfinnee Obbo Mitikkuu Asmaaraan hubachiisaniiru.
Bulchiinsi magaalichaa baajaajota kanneen hojiitti galchuuf tattaaffii taasiseen Baajaajiwwan kumni 9fi 950 waldaalee 123n gurmaa'uun kutaalee magaalotaa saddeet keessatti hojjechaa jiraachuu eeraniiru.
Hedduunsaanii garuu osoo hingalmaa'iin hojjetaa jiraachuu kaasaniiru.
Bulchiinsi magaalichaa hojmaata sirreessuu qabu erga sirreessee yeroo dhiyootti
baajaajonni kunneen gara tajaajila kennuutti kan deebi'an ta'uu Obbo Mitikkuun himaniiru.
Guraandhala 30 bara 2015 irraa eegalee konkolaattonni Baajaajii iddoo kamittuu yeroo hin murtoofneef tajaajila akka hinkennine dhorkamuun kan yaadatamuudha.
Gatiin Xaafii baay'ee dabaleera. Manneen baaburaa xaafiin hin jiru. 
Manneen baaburaa tokko tokko keessatti argamus hanga birrii 8,500tti gurguramaa jira.
Xaafii kiiloo 25 birrii kuma lamaan bitadheera, garuu gatiin akkanatti yoo itti fufe xaafii bitadhee buddeena waanan nyaadhu natti hin fakkaatu.
Gatii kanaan bitachuufu oomisha sana argachuu hindandeenye; Kanaaf mootummaan dhimma kanaaf xiyyeeffannoo kennuu qaba. 
Xaafiin gahaan gabaa irra waan hin jirreef hawaasni osoo hin dhumin haa bitannuu waliin jechaa jira.
Erga Mana baaburaa kana keessatti hojjechuu jalqabee waggaa shan ta'eera. Garuu yeroon akkasiitti sababa gatiin xaafii baay'ee dabaluu isaatiin maatii koo bulchuu dadhabe na mudate hin beeku.
Dhimmi kun osoo hidda hin fageeffatin bakka bu'oonni mootummaa dhimmi ilaallatu rakkoo kana hatattamaan hiikuu qabu.
Hawaasni oomisha guyyaa guyyaan itti fayyadamuuf, gatii madaalawaadhaan dhiyeenyatti argachuu qaba, garuu gatiin gabaa kan damda'amuu miti.
Keessattuu hawaasni galii gadi aanaa qabu daballii gatii kana dandamachuu hin dandeenye.
Daballiin gatii oomisha guyyaa guyyaa irratti raawwatamuu hin qabu. Daballiin gatii oomisha biyya keessaa gita hawaasaa gadi aanaa irratti kan hundaa’e miti.
Mootummaan gatii fayyadama guyyaa guyyaa kaa’ee, qaamolee seera dabsan irratti tarkaanfii barbaachisaa ta’e fudhachuun dirqama. 
Rakkoon dhiyeessii xaafii fi daballiin gatii hawaasa waliin wal amantaa dhabuu keessa na galcheera. Guyyoota afuriif mana baaburaa koo hin banne.
Xaafii hawaasatti gurguru waanan hin qabneef hawaasni akka waan ani xaafii dhokseetti yaadaa jira. Kanaaf hawaasa waliin akka wal hin dhabneef daldaltoota xaafii qaban tokko tokko kadhadhee xaafii hawaasaf fide jira.
Dandeettiin hawaasaa fi haalli gabaa wal hin simne. Kanaaf mootummaan dhimmicha of eeggannoodhaan ilaaluu qaba.
Mootummaan qaamolee itti gaafatamummaa damee daldalaa to'achuu qaban damicha keessatti maal hojjechaa akka jiran qorachuun malaammaltummaa diinagdee naannoo Keellaatti raawwatamaa jiru hundee irraa buqqisuu qaba.
Qorataan kun soogidda soodiyemii irraa baatirii konkolaattotaaf oolu oomishuun akka danda'amu mirkaneessee jira.
Xiyyaaraaf immoo Baatirii xaa’oo amooniyaa irraa hojjetamuu fayyadamuu akka danda’anis qorannoo kana keessatti ibsameera.
Namoota hongee naannoo Somaalee mudateen miidhaman deeggaruuf waamichi dhihaate.
Komishiniin Hoggansa Sodaa Balaa Itiyoophiyaa gogiinsa naannoo Somaaleetti mudateen namootni miiliyoona 3.2 ol gargaarsa nyaataa hatattamaa akka isaan barbaachisu beeksise jira.
Komishinichi kana kan beeksise yaada Faanaa Broodkaastiing Koorporeetiif kenneen dha.
Naannoon Somaalee Godinoota 11 jiran keessa sagal keessatti gogiinsi kan mudate yoo ta’u, gogiinsi kun namootaa fi bineensota irratti miidhaa guddaa geessisaa jiraachuu komishinichi beeksiseera.
Qorannoo haaraa kana dabalatee hongee naannoo Somaaleetti mudate hordofuun lammiileen miiliyoona 3.2 ol gargaarsa hatattamaa akka barbaadan ibsameera.
Qorannoon haaraan naannichatti gaggeeffamaa jiru yeroo xumuramu lakkoofsi fayyadamtootaa dabaluu akka danda’u ibsamee jira.
Komishinichi Sagantaan Nyaata Addunyaa lammiilee hongeen miidhaman naannichatti deeggaraa akka jiru kan beeksise yoo ta’u, lakkoofsi fayyadamtootaa ol’aanaa fi guyyaa guyyaan dabalaa waan jiruuf deeggarsa hatattamaa akka barbaachisu cimsee ibseera.
Namoota Beekkamoo fi diyaaspooraan lammiilee gogiinsa naannichaa kanaan miidhaman akka deeggaran waamicha dhiyeessee jira.
Itoophiyaa biyyi miiliyoonoti deeggarsa barbaadan akkamiin qamadii alatti ergiti?
Itoophiyaan osoo lammiileen miiliyoona 20 ol gargaarsa barbaadanii seenaa keessatti yeroo jalqabaaf qamadii alatti erguu akka jalqabde beeksifteetti.
Haata'u malee, qondaalli olaanaa mootummaa sochii kanas ''dhagaa tokkoon simbira lama’’ jechuun ibsan. Qamadiin kunis kan alatti ergamuu eegale fedhiin biyyaa waan guutameef ta’u mootummaan ibseera.
Hanqinni qamadiifi daakuu garuu akka jiru irra deddeebiin miidiyaalee gabaafamaa turuun ni yaadatama.
Mootummaan Itoophiyaa qamadii bona keessa oomishame dhaabbilee UN lammiilee balaaf saaxilaman sooraniif dolaaraan gurguraa akka jiru ibseera.
Qeeqxonni osoo lammiileen hongeefi walitti bu’iinsa adda addaan deeggarsa fedhanii mootumman alatti alatti erguu karoora ijoo isaa godhachuu hin qabu jechuun qeequ.
Aangawaan mootummaa dhimma kanarratti BBC’n dubbise, sochiin qamadii alatti erguu lammiilee deeggarsa fedhaniif ''faayidaa olaanaa’’ qaba jechuun ibsu.
Biyya namoonni kubbaa miilaa baay’ee jaallatan keessatti, Itoophiyaa keessatti dirree tapha irra caalaan isaa sadarkaa isaa eeggatee kan hin ijaaramnee fi taphaaf kan hin mijoofne, keessattuu yeroo ganni dhufu, bifti dirree akka lammii biyya tokkootti kan nama saalfachiisuu dha.
Biliinken gara Itiyoophiyaa dhufaa jiru.
Ministirri Dhimma Alaa Ameerikaa Antoonii Bilinken gara Itoophiyaa dhufaa jiru.
Ministirri kun guyyaa boruu Finfinnee kan daawwatan yoo ta’u, daawwannaa isaanii keessatti walitti bu’iinsa kaaba Itiyoophiyaa xumuruuf waliigaltee irra ga’amee fi dhimma cee’uumsa haqaa irratti aanga’oota Itiyoophiyaa waliin akka mari’atan ni himama.
Dhuma torbee darbee irratti Gargaaraa Hoggantuun Dhimma Afrikaa Ministeera Dhimma Alaa Ameerikaa Moolii Fiiy Biliinken qondaaltota naannoo Tigraay waliin Finfinneetti akka wal argan dubbataniiru.
Biliinken daawwannaa Ityoophiyaa erga xumuranii booda gara Niijar ni qajeelu.
Gabaasa raawwii hojii ji'oota 6 har'a Kantiibaa Bulchiinsa Magaalaa Finfinnee Aadde Adanech Abebeen dhiyaate hordofuun; Miseensota mana maree irraa gaaffiin ka'ee ture.
Miseensa Paarlaamaa, Dr. Sisay Mangiste, "godaantota" "naannolee tokko tokko irraa baay'inaan gara magaalatti seenu" jedhaman ilaalchisee jechi "naannolee tokko tokko irraa" jedhu maal jechuudha? "Naannoleen sun osoo nuuf ibsamani" jechuun gaafataniiru.
"Namoonni naannolee tokko tokko irraa dhufan jeequmsaa fi hookkara uumuuf ykn mootummaa seera qabeessa kuffisuuf yaadu" jedhu akka hin ibsamne hubachiisaniiru.
Komishinarri Poolisii Finfinnee Geetuu Argau qabxiilee armaan gadii kaasaniiru.
Humnoonni ayyaana ummataa akka carraatti fayyadamuun jeequmsaa fi hookkara uumuuf gargaaran ni jiru.
Rakkoon ayyaana ummataa irratti uumuuf barbaadamu karaa qindoomina qabuun hoogganama; Kanaafis humnoonni naannolee irraa gara Finfinnee seenan jiru.
Godaansi kan barameedha, namoonni naannawa mara irraa dhufu. Garuu akkuma ayyaanni dhiyaatuun ergama adda addaa qabatanii kan dhufan ni jiru. Odeeffannoo qabatamaa waggoota 2 ykn 3 darbaniis kan beeknutu jira; Dhimmi kun kan bara kanaa qofa miti.
Namoota finfinnee seenan keessaa  %64 naannoo Amaaraa; %21 ammoo naannoo kibbaa irraa kan dhufanidha. %14 kan Oromiyaa irraa dhufaniidha.
Hoggantuun Waajjira Bulchiinsa Nageenyaa fi tasgabbii finfinnee Aadde Liidiyaa Girmaa qabxiilee armaan gadii kaasaniiru.
Nagaa fi tasgabbii booressuuf sadarkaa jalqabaa iraatti humnoonni hedduun nannoo Amaaraa irraa magaalattii seenu. Nannoon kibbaa fi naannolee ollaa Oromiyaa irraa gara magaalatti seenan sadarkaa walduraa duubaan irratti ramadamu.
rakkoo jiru haala qindaa’een fide; Humni magaala jeequu barbaadu jira.
Finfinnee kessatti amantiin, gosaan, siyaasa fi ittisa yakka gara garaatiin seera cabsuun ni jira. Maddoota rakkoo nageenyaa kana keessaa kan irra deddeebiin magaalattiitti muudatu humnoota ayyaanota sababeeffachuun fi  dantaa siyaasaa qabaniin kan gaggeeffamudha.
Ayyaana hordofee godaansa gara magaalaa finfinneetti taasifamu ilaalchisee ragaan dura ibsameera (Komishiniinii Poolisiitiin).
Naannolee namoonni gara magaalatti godaanan keessatti tamsa’inni baay’ee ol’aanaa, wal madaala hin taanetu jira.
Rakkoon magaalattii keessa jiru hundi namoota magaalaan alaa dhufaniin qofa kan uumamu miti. Networkii Magaalaa keessa jiruuni. Namoonni bu'aa fi dantaa siyaasaa adda addaa argachuu barbaadan kaka'umsa godhaniiru.
Qaamolee aangoo mootummaa seeraan hin arganne; Karaa adda addaatiin namoota kana haala adda ta'een kakaasuun fi qeerroo gara badii irratti bobbaasuu irratti hirmaataniiru. 
Qonnaan bultuu Barakat Warquu namoonni harka qalleeyyiin omishaalee qonnaa nuusa kiiloorraa eegalee akka fedha isaaniitti akka bitataniif waamicha tibbana taasifteen marsaalee hawaasaarratti dinqisiifannaa argatteerti.Gara Itoophiyaatti osoo hin deebi’iin dura Ayerlaand jiraachaa kan turte Barakat Warquu, hojii qonnaa gara Itoophiyaatti erga deebitee booda hojjechaa jirtuun beekamtii guddaa horatteerti.
‘Barakat Gabareewaa’ jechuun kan of waamtu qonnaan bultuun tun, tibbana ammoo kuduraaleefi muduraalee oomishte Giddugalawwan Kuusaafi Gurgurtaa Omishaalee Qonnaa Bulchiinsi Magaalaa Finfinnee ijaare keessatti kallattiin fayyadamtootaaf dhiyeessaa jirti.
Timaatimni, shunkurtiin, dinnichi, kaarotiin, hundeen diimaa, paappaayyaan, zukunniifi kiyaarri immoo kuduraaleef muduraalee fayyadamtootaaf dhiyeessitee gurguraa jirtu keessaadha.
Namnoonnis hanga humna isaanii nuusa kiiloorraa eegalee ‘gatii qonnaan bulaatiin’ akka irraa bitaniif affeerti.
Magaalaa Finfinnee keessatti “dukkaanawwan kuduraaleefi muduraaleen itti gurguramu tokko tokko paakejii qopheessu. Fakkeenyaaf, ‘birrii 00 gadi gurguruun hin danda’amu, kiiloo haganaa gadi bituu hin dandeessan’ jedhu kan jettu Barakat, tarkaanfiin akkanaa namoota harka-qalleeyyii irratti dhiibbaa uumuu himti.
Namoonni hanga paakejii dukkaanonni kaa’an bituu hin dandeenye yeroo dhidhiphatan arguu kan himtu Barakat, “Hiyyummaan ijjisaa yaa badu; yeroo dhiphatan yeroon argu baay’een gadde, miira cimaatu natti dhagahame” jetti.
Kanaafis namoonni nuusa kiiloorraa eegalee hanga fedha isaanii yookiin hanga humni isaanii heeyyametti akka bitaniif haala mijeessuushees himteerti.
Miseensonni Paartii Badhaadhinaa keessumaa damee waajjira magaalaa Finfinnee 
jalattisocho’aniifi ''raayyaa miidiyaa’’ jedhamuun waamaman namoota mootummaa qeeqaniifi morman irratti gama
Fesbuukiin barreeffamootaafi fakkiiwwan odeeffannoo sobaa akkasumas ‘haasaa 
jibbinsaa’ jedhamuu danda’an tamsaasuu keessatti akka hirmaatan qorannoon BBC’n taasise mirkaneesse.
Hooggantoonni aanaa bulchiinsa magaalaa Finfinnee ajaja caasaalee dhaaba sadarkaa  aanaarra jiraniin keessumaa maqaa gaarii mootummaaf tolfachuuf duula dogongoraa
Fesbuukii irratti akka hirmaatanis qorannichi bira gaheera.
BBC’n gabaasa kanaafis magaalaa Finfinnee keessatti hooggansa aanaa, miseensa paartii, hoggantootaafi ogeeyyii kominikeeshinii magaalaa Finfinneefi waajjiraalee mootummaa federaalaa keessa hojjatan dubbiseera.
BBC’n ergaawwan caasaaleen dhaabaa aanicha keessatti argaman gareewwan WhatsApp fi Telegiraama ergaawwan duula miidiyaa hawaasummaaf walii deebisan argeera.
Gareewwan kana keessatti hoggantoota aanaafi miseensota ‘raayyaa miidiyaaf’ ajajoota kennamaniifi raawwii isaanii hordofeera. 
Daataawwan Feesbuukiis walitti qabuun xiinxaleera.
Kaampaaniin Fesbuukii bulchu, Meta’n deebii BBC’f kenneen ''akkaawuntiiwwan sobaa’’ fayyadamuun maxxansoota Fesbuukii ''mootummaa Itoophiyaarratti yaadota qajeelaa baay’ee ibsan’’ qorannoon akka irra gahe ibseera.
Akkaawuntiiwwaniifi peejiiwwan ykn fuulawwan sobaa sochii kana keessatti hirmaatan irrattis tarkaanfii fudhachuu kan ibse yoo ta’u, akkaawuntiiwwan BBC’n hordofaa tures akka balleeffaman taasifamaniiru.Paartiin Badhaadhinaa gama isaan ammoo caasaan ‘raayyaa miidiyaa’ jedhamu ''akka hinjirre’’ deebii BBC’f barreeffamaan deebiseen waakkateera.
Keessumaa waajjirri muummee dhaabichaa ''keessumaa ‘barreeffamoonniifi suuraawwan’ oduu sobaafi haasaa jibbinsaa jedhamanii lakkaa’aman [tamsa’aniiru] jechuun kan ibsame tasumaa fudhatama hin qabu,’’ jedheera.
BBC’n miseensonni ‘raayyaa miidiyaa’ paartii Badhaadhinaa Fesbuukiirratti duula gaggeessan ilaalchisee bu’aan qorannoo ji’oota sadiif taasise gabaasa kana keessatti qindaa’eera.
Baatii sadii dura ALI Amajjii 02, 201 guyyaa keessa sa’aatii sagalii eegalee ''Abuuna Peexiroos biyyaa baqatan’’ jedhan fesbuukii lammiilee Itoophiyaa baay’eerratti faca’uu eegalan.
Maxxansawwan fesbuukii suuraafi barreeffamaan qindaa’anii kan faca’an kun Barreessaan Olaanaa Qul. Sinodoosii Mana Kiristaanaa Ortodoksii Tawaahidoo Itoophiyaa Abuuna Peexiros Finfinneedhaa gara US imaluu isaanii hordofeeti.
Dureen amantaa Phaaphaasii Ijoo Niiw Yoork fi naannawichaa ta’an kun biyyaa kan bahan ''adeemsa hojii idilee ifa ta’e hordofuun’’ akka ta’e odeeffannoon bataskaanicharraa BBC’n argate ni agarsiisa.
Guyyaa sana barreeffamoonni ijoo sadii faca’an seensa ''Oduu Ammee, Abuuna Peexiroos biyyaa baqatan’’, ''lammii Ameerikaa kan ta’an Abuuna Pheexiroos biyyaa baqataniiru,’’ fi ''dhugaawwan lammiin Ameerikaa Abuuna Pheexiroos biyyaa baqachuu isaanii duuba jiran!’’ jedhan qabu.
Barreeffamoonni kunneen duree amantaa kana ''mana lubummaa keessa caasaa siyaasaa dhokataa hoogganuu’’ fi ''maallaqaafi qabeenya baay’ee mana lubbummaa ta’e fudhatanii baduun’’ himataniiru.
Barreeffamoota sadii keessaa baay’inaan kan qoodame ykn faca’e ''Oduu Ammee, Abuuna Pheexiroos biyyaa baqatan’’ kan jedhu. Barreefamni kun Amajjii 2 fi 3, 201 qofa akkaawuntiifi peejii fesbuukii garagaraarratti yoo xiqqaate si’a 1,00 akka maxxanfame BBC’n mirkanesseera.
Barreeffamni suuraawwan giraafiksii waliin maxxanfame kun Amajjii bultii 2 qofaa yoo xiqqaate si’a 898 Fesbuukiirratti qoodameera.
Abuuna Pheexiroos ‘’biyyaa baqataniiru’’ jechuun odeeffannoowwan miidiyaa hawaasummaarratti faca’an keessaa baay’een isaanii #finxaalessimmaan haa badu fi #raayyaan gaachana biyyaati jedhu waliin gadhiifaman
Ibsa waa'ee suuraa,Abuuna Pheexiroos ''biyyaa baqataniiru’’ jechuun odeeffannoowwan miidiyaa hawaasummaarratti faca’an keessaa baay’een isaanii #finxaalessimmaan haa badu fi #raayyaan gaachana biyyaati jedhu waliin gadhiifaman
Manni Kiristaanaa Ortodoksii Tawaahidoo Itoophiyaa ''oduun miidiyaalee hawaasummaarratti afarfamaa jiru baay’ee dogongora’’ ta’uu ibsuun barii isaa ture dhimmicha kan waakkatte. Waa’ee dhimmichaa gaaffii BBC’n dhiheesseef Abuuna Pheexiroos yaada kennuu akka hin barbaanne ibsaniiru.
Ergaan kuni erga faca’ee ji’a tokko booda ''biyyaa baqataniiru’’ kan jedhaman Abuuna Pheexiroos gara Itoophiyaa deebi’anis buufata xiyyaaraa Boolee Finfinnee argamurraa gara dhufanitti akka deebifaman taasifamaniiru.
Barreeffamoonni guyyaa sana waa’ee ''biyyaa baqachuu’’ duree amantichaa facaafaman, oduu sobaa baratame san hin turre. Wal dhabde mootummaa fi bataskaanattii jidduu Amajjii waggaa darbe eegaleen kan wal qabatu ta'u ragaaleen ni eeru.
Mootummaan ALI Amajjii bara 201 dureewwan amantaa Qul. Sinoodosii Mana Kiristaanaa Ortodoksii Itoophiyaarratti bahaniif ''deeggarsa kenneera’’ jechuun qaamolee lamaan gidduu dhibdeen hammaateera.
Barana baatii Amajjii keessa ammoo haasaani dureewwan amantaa bataskaanattii hidhattoota deeggaruun taasisan hordofee dhibdeen itti fufe.
Barreeffamoota Barreessaan Olaanaa Qul. Sinoodosii Abuuna Pheexiroos biyyaa baqachuu isaanii ibsan waliin suuraawwan walqabatan achi dhuftee isaanii maddoota ibsan keessaa tokko gareen WhatsApp caasaa aanaalee waajjira paartii Badhaadhinaa magaalaa Finfinnee akka keessatti argamu BBC’n hordoffii taasiseen mirkanesseera.
Gareewwan WhatsApp kun caasaaleen aanaa dhaaba biyya bulchuu miidiyaalee hawaasummaa irratti ergaawwan akka faca’u barbaadan kan ‘raayyaa miidiyaaf’ itti dabarsanidha.
BBC’n gareewwan WhatsApp kanneen keessaa tokko keessatti miseensota ‘raayyaa miidiyaa’ fi aangawoota gidduu ergaawwaniifi ajajawwan darbaa turan akkasumas duulawwan gaggeeffaman hordofaa tureera.
Gareen WhatsApp kun waajjira paartii aanaa tokko kutaa magaalaa Qirqoos waajjira damee paartii Badhaadhinaa jalatti buludha.
Amajjii bulti 2, 201 miseensonni garee kanaa suuraawwan 19 fakkii Abuuna Pheexiroos fi barreeffamoota biyyaa baqachuu isaanii ibsan fesbuukiirratti akka gadhiisan ajajni kennameeraaf.
Kanneen garee kana hoogganan [admin] suuraawwan kana gaafa ergu miseensonni garee kanaa suuraawwan kana fuulawwan fesbuukii ''informal’’ ta’aniirratti ''bal’inaan’’ akka facaasan ajaja dabarseera.
Ergaan miseensota ‘raayyaa miidiyaaf’ ergame ''ergaa kana fuulawwan [fesbuukii] informal ta’an hundarratti bal’inaan akka tamsa’u dammaqinaan qindeessaa. Caasaan keenya qooda hin fudhanne akka hin jiraanne. Hunduu haa hirmaatu!'' ajaja jedhu kan qabatedha.
Suuraawwan garee WhatsApp irratti ergaman kanneen fesbuukiirratti qoodamaa turan waliin wal fakkaatoodha. Barreeffamoonni sadan garuu miseensota garee kanaaf akka hin ergamne BBC’n hubateera.
Raayyaan miidiyaa paartii Badhaadhinaa duula kana keessatti akka hirmaatan kan taasise caasaa aanaa paartii kutaa magaalaa Qirqoos qofa miti.
Miseensonni paartii Badhaadhinaa kutaa magaalaa Boolee keessatti argamanis suuraafi barreeffamoota Abuuna Pheexiroos ''biyyaa baqachuu’’ isaanii ibsan akka ergamaniif nami hooggansa aanaa keessa jiraniifi maqaan isaanii akka dhahamu hin feene mirkaneessaniiru.
Miseensonni hooggansa paartii aanichaa garee WhatsApp irratti suuraafi barreeffami kan ergame ajaja ''duula [campaign] gaggeessaa’’ jedhu waliin ta’u maddi kuni ibsaniiru.
''[Barreeffamni gareerratti ergame] lammummaa Abuuna Pheexiroos ibsuun ‘biyyaa baqatan’ jedha. ‘Lammummaa alaa qaban dahoo godhachuun sanadoota sobaa garagaraa qopheessuun biyyaa karaa seeraan alaa bahaniiru’ jedha,’’ jechuun barreeffamni garee WhatsApp irratti gadhiifame fesbuukiirratti kan faca’e waliin akka wal fakkaatu BBC’f mirkaneessaniiru.
Dhimmi Abuuna Pheexiroos duula fesbuukii tokkicha qofa qindeessummaa caasaa aanaa waajjira paartii Badhaadhinaa magaalaa Finfinneen taasifame miti.
Caasaaleen aanaa waajjira paartii Badhaadhinaa magaalaa Finfinnee maqaa mootummaa bareechuuf barreeffamoota, suuraafi viidiyoo bifa duulaan irra deddeebiin faca’aa akka ture BBC’n mirkanesseera.
BBC’n gareewwan telegiraamii shan biroo caasaaleen aanaa paartii Badhaadhinaa kutaalee magaalaa Aqaaqii Qaallittii, Nifaas Silk Laaftoo, Lammii Kuraa, Gullalleefi Kolfee Qaraaniyoo ergaa itti wal ergan argateera.
Miseensonni Paartii Badhaadhinaa BBC’n dubbise akkasumas hoggantonniifi ogeeyyiin kominikeeshinii dhaabbilee mootummaa federaalaa fi Finfinnee keessa dalagan duulawwan fesbuukii kan gaggeeffaman miseensota ‘raayyaa miidiyaa’ paartiichaa fi hoggantoota aanaaleen akka ta’e ibsaniiru.
Duulawwan kan taasifamanis ''seenessi’’ mootummaafi paartii ''olaantummaa akka qabaatan’’ akka ta’e maddeen dubbataniiru.
‘Raayyaa miidiyaa’ jedhamuun kan waamaman liigii dargaggootaafi dubartootaa keessatti miseensa ta’un kan hirmaatan akkasumas namoota ‘hawaasa dammaqsu’ jedhaman akka ta’an BBC’n namoota dubbiseerraafi ergaawwan garee WhatsApp fi telegiraamii gubbaa walii qoodaman irraa hubateera.
Hoggantoonni aanaalee magaalaa Finfinnee sochii akkanaarratti akka hirmaatan nami hoggansa aanaa keessa jiran akkasumas maddeen hoogganaafi ogeessa kominikeeshinii ta’an afur BBC’tti dubbataniiru.
Ergaa gareewwan WhatsApp fi telegiraamii waajjira paartii aanaa kutaalee magaalaa Qirqoos fi Yakkaa keessatti walii ergaman irratti hordoffii BBC’n taasise waan maddeen jedhan kan mirkaneessudha.
Garee telegiraamii aanaa kutaa magaalaa Yakkaa jala argamuufi miseensota 30 ol qabu keessatti ergaawwan qoodaman, miseensonni garichaa waajjiraalee bulchiinsa aanicha garagaraa keessatti hooggansarra akka jiran kan agarsiisudha. Namoonni BBC’n hooggansa aanaa keessa akka jiran mirkaneesse garicha keessa jiru.
Hoggantoonni aanaalee magaalattii keessatti argaman hundi ''kallattii’’ paartiirraa kennameen akkaawuntii fesbuukii tokko caalaa akka qabaatan taasifamuu maddeen sadii BBC ibsaniiru.
Akkaawuntiin dabalataa akkanaa gareewwan WhatsApp fi telegiraamii irratti ''fuula ykn peejii informaal’’ jedhamee eerama.
Hirmaannaan hooggantoonni aanaa miidiyaa hawaasummaarratti taasisan fedhiin qofa kan taasifamu akka hin taane odeeffannoowwan BBC’n argate ni mul’isu.
Itti fayyadamni miidiyaa hawaasummaa hoggantootaa ajandaa gamaggamaas akka ta’e hooggansi aanaa magaalaa Finfinnee, hoogganaan kominikeeshinii kutaa magaalaafi ogeessi kominikeeshinii biiroo magaalaa Finfinnee tokko keessa hojjetan BBC’tti himaniiru.
Facebook Itoophiyaa keessa walitti bu’iinsa hammeessuun itti gaafatamaa?
Facebook'n viidiyoowwan yakkawwan waraanaa gurguddoo yeroo raawwataman agarsiisan maaliif haqa?
Facebook fi Instagram qabiyyee Itoophiyaa ilaallatan kuma 92 ol haqan
Gamaaggamni hojii aanaalee Finfinnee keessatti taasifamuufi ''kallattiin siyaasaa’’ kennamu ''koree qindeessituu hooggansa koorii [core]’’, namoota shan caasaa bulchiinsa aanaa akkasumas paartiirraa walitti dhufan of keessatti qabateen akka ta’e hooggansi aanaa tokko ibsaniiru.
Gamaggama koree kanaan taasifamuurratti itti-fayyadamni miidiyaa hawaasummaa ajandaa tokko ta’e akka dhihaatu kan dubbatan maddi kun, ''kaampeeyinii [duula] godhaa jedhamee ajandaa kennameerratti [miseensi hooggansa tokko] yoo hin hirmaanne itti gaafatama.
''Hooggansa [aanaa] 30 wayii keessaa hammana kan ta’u hirmaateera’ jedhama. Iskiriin shoot [suuraa kaafamee] gara gubbaatti ergama. Gara kutaa magaalaa [dabarfamee] abaluun hirmaateera, abaluun hin hirmaanne’’ jedhama jechuun dhimma itti gaafatamummaa hordofsiisu akka ta’e hubachiisu.
Kutaa magaalaattis ta’e gamaggamni kun akka adeemsifamu hoogganaan kominikeeshinii kutaa magaalaa tokko BBC’tti dubbataniiru.
Hoggantoonni paartii gamaaggama gaggeessan, maxxansoota fuulawwan mootummaa fi paartiirra jiran ilaalchiee ''maaliif like [jaalachuu], share [qooduu] hin gootan,’’ gaaffii jedhu hirmaattotaaf akka dhiheessan ibsaniiru.
Gareewwan WhatsApp fi telegiraamii caasaalee siyaasaa aanaalee garagaraa irrattis hirmaannaan miidiyaa hawaasummaa miseensotaa irra deddeebiin ni ka’a.
Miseensonni raayyaa miidiyaa iskiriin shootii ‘like, comment fi share’ gochuu isaanii agarsiisu akka ergan akka gaafataman ergaawwan garee kana keessatti walii deebiifaman irraa BBC’n hubateera.
Miseensonni hooggansa aanaaleefi raayyaa miidiyaa linkii akka ergan akkasumas miseensonni paartii akkaawuntii fesbuukiin isaanii cufame [lock] barbaachisummaa ‘inspection [hordoffiif]’ jecha akka banan ergaawwan gareewwan kana keessatti dabarfamanii mul’ataniiru.
Miseensonni hooggansa aanaalee bulchiinsa magaalaa Finfinnee sochii miidiyaa hawaasummaarratti taasisaniifi tatamsa’ina oduu sobaafi haasaa jibbinsaa keessatti qooda qaban ilaalchisee yaada bulchiinsa magaalichaa argachuuf yaaliin BBC irra deddeebiin taasise hin milkoofne.
Hooggantuun Biiroo Kominikeeshinii Magaalaa Finfinnee Aadde Innaataalam Mallasa, gaaffiin xalayaadhaan akka isaaniif dhihaatu gaafatanii BBC’n xalayaan dhiheessuus isaan garuu deebii hin kennine.
Waajjirri muummee Paartii Badhaadhinaa gama isaan deebii barreeffamaan BBC’f kenneen caasaa paartichaa keessatti gurmaa’inni ‘raayyaa miidiyaa’ jedhamu akka hin jirre ibsuun dhimmicha waakkateera.
Paartichi maqaafi fudhatamummaa mootummaa akkasumas aangawoota olaanoo karaa nam-tolcheen guddisuufis ''kaayyoo miidiyaa hawaasummaa idileerraa adda ta’een sochii adda akka taasisu’’ deebii kenneen ibseera.
Miseensonni paartiichaa ''fuulawwanis ta’e akkaawuntii dhuunfaasaan irratti ejjennoowwan paartichaa akka tarkaanfachiisan’’ fi paarticharratti ''wallaalummaanis ta’e beekaa duula banaman qajeelfamoota paartichaarratti hundaa’un deebii akka kennan akka jajjabeessu,’’ ibseera.
Waajjirri muummee kun ''miidiyaa hawaasummaa gaarummaan fayyadamuun ala [miseensonni paartichaa] akkaawuntii sobaa akka bananis ta’e ergaawwan tokko [monotonous] akka dabarsan tasa hin godhu,’’ jechuun ofirraa ittise.
Jijjirama siyaasaa waggaa jahaan dura bulchiinsi Ministirri Muummee Abiy Ahimad gara aangootti akka dhufu taasisaniin booda, dhiibbaan miidiyaa hawaasaa siyaasa Itoophiyaa keessatti qabu ‘‘baayyee olaanaa’’ ta’uu, Daareektarri Olaanaan Wiirtuu Mirgootaafi Guddina Dimokiraasi, Obbo Bafiqaadu Haayilu ni dubbatu.
Mormiin keessumaa bara 2008’tti Naannoo Oromiyaatti cimee ture keessumaa kan inni hoogganame rogeeyyii siyaasaa fesbuukii irratti tooftaa fi kallattii mormii agarsiisaa turaniin.
Mormii kanaan gara aangootti kan dhufe bulchiinsi MM Abiy Ahimad, yeroo ammaatti ‘‘rakkoon fudhatamummaa kan mudateen akka fakkaatu’’ Obbo Bafiqaaduun ni dubbatu.
Obbo Bafiqaaduun akka jedhanitti, ‘‘baay’ina ummatasaaniin guddaa kan ta’an akka naannoo Oromiyaa, Amaaraa akkasumas naannoo Somaalee dhiibbaan isaa baayyee olaanaa ta’e keessatti tasgabbii dhabiinsi mul’atu’’ fudhatamni haphachuu isaaf sababawwan ijoodha jedhu.
‘‘Nageenyi bora’u kana waliin wal qabatee rakkoolee diinagdee, sarbamoota mirga namoomaa, daangeeffamu sochii lammiilee fi rakkoolee biraa baayyeen fudhatama mootummaa miidhaa dhufeera.
‘‘Olaantummaan seeraa laaffateera, [akkasumas] malaammaltummaan dabalaa jira jedhan baayyee jiru,’’ jechuun sababoota biraas tarreessu.
Sababoota kanneeniin komiiwwan ummata biratti uumaman miidiyaalee hawaasummaa irratti calaqqisiifamuun isaanii ‘‘ilaalcha (impression) MM deeggartootaafi jaallattoota baayyee hin qaban jedhu’’ uumeera jedhanii akka amanan ibsu Obbo Bafiqaaduun.
Maxxansawwan Ministira Muummee jala ykn viidiyoowwan isaan irratti mul’atan jala ‘‘yaadawwan leellisuun itti baayyatu, dhugaafi kan uumamaa hin fakkaanne’’ yoo kennaman hubachu kan dubbatan Obbo Befiqaaduun, sochiin kunis ‘‘mala fudhatamaa fi kabaja’’ mootummaan sababii adda addaatiif dhabe ‘‘oomishu’’ akka fakkaatu himu.
Ministirri Muummee Abiy Ahimad yeroo aangootti dhufan deeggarsa ummataa guddaa argatanii turanMADDA SUURAA,GETTY IMAGES
Ibsa waa'ee suuraa,Ministirri Muummee Abiy Ahimad yeroo aangootti dhufan deeggarsa ummataa guddaa argatanii turan
Garee WhatsApp Aanaa kutaa Magaalaa Qiirqoos kan BBC’n ilaale keessatti, Ministirri Muummee mana maree bakka bu’oota ummataatti dhiyaachuun wayita ibsa kennaniitti, ykn haasaan isaanii miidiyaalee mootummaatiin wayita dabarfamuutti, yaadni (comment) afaanota garaa garaatiin qophaa’an miseensota raayyaa miidiyaaf ergama.
Sochii miseensota raayyaa miidiyaa, ALI Amajji 28, 201 gaafa Ministirri Muummee Abiy raawwii hojii mootummaasaanii baatii jahaa ilaalchisuun gaaffii miseensota paarlaamaatiin dhiyaateef ibsa kennuuf argamaniitti ture akka fakkeenyaatti haa fudhannu.
Guyyaa sanatti miseensonni garee WhatsApp akka barreeffamoota yaada Ministirri Mummee Abiy, mootummaa fi Paartii Badhaadhinaa leellisan barreessaniif ergameefiira. Toora Ministirri Mummee walgahicha kallattiin dabarsaa ture jalatti yaanni Afaan Amaaraafi Afaan Oromootiin kennaman 93 turan.
Oolmaan paarlaamaa kutaa jalqabaa Fesbuukii Ministirri Mummee irratti kallattiin yoo darbeetti yaadni kuma 10 kennameera. BBC, meeshaa (tool) yaadawwan Fesbuukii bifa galmeetiin baasuu dandeessisuutti fayyadamuun kanneen kuma shan ta’an haala akka tasaa (random) ta’een qorannichaaf filateera.
Qorannoo yaadawwan filataman irratti taasiseen, barreeffamoonni garee WhatsApp keessatti ergaman yoo xinnaate yeroo 10 yaadni ittiin kennameera.
BBCn Waajjirri Ministira Mummee toora Fesbuukii Abiy Ahimad irratti sochiin akkasii akka gaggeeffamu beekaa laata jechuun gaaffiin dubbii himtuu waajjirichaaf dhiyeesse deebii hin arganne.
Barreeffamoonni yaada haala akkasiitiin qophaa’an kan irratti kennaman yeroon biraa ammoo, yeroo sagantaan ‘‘Aqaaqiidhaa hanga Bosonaatti’’ jedhu Fesbuukii Korporeshinii Birodikaastingi Itoophiyaa (EBC) irratti kallattiin dabarfameedha.
ALI Amajjii 8 fi 9, 201 sagantaa kutaa walitti fufiinsa qabu lamaan dhiyaate kanaanis, kan wayita Ministirri Muummee Abiy Ahimad ‘‘pirojektoonni gurguddaan’’ magaalaa Finfinnee keessatti ijaaramaniif adeemsa irratti argaman aangawoottan isaanii daawwachiisan ittiin agarsiifameedha.
Guyyoota sagantaaleen kunneen itti tamsaafamaniitti, miseensonni garee WhatsApp barreeffamoota Afaan Amaaraa, Oromoofi Ingiliziitiin qophaa’an 128 toora EBC irratti akka yaada kennaniif ergameefiira.
BBCn xinxala yaadawwan sagantaa guyyaa jalqabaa darbe irratti kennameerratti taasiseen, barreeffamoonni miseensota garee WhatsApp’f ergaman 9 yeroo 108 yaada kennamuun argamaniiru.
Yaadawwan kutaa tokkoffaa sagantichaa irratti kennaman, barreeffamoonni caasaalee Paartii Badhaadhinaatiin kan qophaa’an fakkaatanis yeroo baayyee yaada akka kennan (Comment) akka godhan kan agarsiisudha.
Sagantaan kun wayita tamsa’utti akkaawuntiiwwan facebook fi marsariitiiwwan barreeffama walfakkaataa irra deddeebiin yoo yaada kennan mul’ata.
MM Abiy guyyaa paarlaamaatti dhihaatan yaadawwan (komentii) 93 qophaa’an miseensota WhatsApp’f erganiiru
Ibsa waa'ee suuraa,MM Abiy guyyaa paarlaamaatti dhihaatan yaadawwan (komentii) 93 qophaa’an miseensota WhatsApp’f erganiiru
Barreeffamoota kanneen keessaayis tokko ''qabeenya uumamaa kan hubatan Ministirri Mummee Dr Abiy Ahimad eddoowwan uumamaa bareechuu fi bu’uraalee misoomaa guutuufiin akkasumas bakka boqonnaa turistootaa ammayyaa hojjachuurratti argamu’’ kan jedhudha.
Akkaawuntiiwwan Fesbuukii garaagaraas barreeffama kana yoo xinnaate yeroo 78 komenti taasisaniiru. Barreeffamoonni Afaan Ingiliiziin qophaa’an gara biraatis yeroo 100 ol akka yaadaatti kennamaniiru.
Waajjirri Paartii Badhaadhina Magaalaa Finfinnee, keessattuu barreeffamoonni, Suuraalee fi viidiyoowwan pirojektoota bulchiinsi magaalaa hojjachiisu dinqisiifatan qopheessuudhaan, haala duulaatiin irra dedeebiin akka tamsaasu BBC hordoffii garee WhatsApp Badhaadhina aanaa irratti taasiseen mirkaneesseera.
Sirna eebba Godaambaa Yaaddannoo Adawaa baatii Guraandhalaa keessa raawwate torbaniin dura, duulawwan pirojakticha leellisan gaggeeffamaniiru.
Bitootessa keessattimmoo sababii misooma koridarii daandii bulchiinsi magaalaa gaggeessaa jiruutiin, namoota gamoowwaniifi manneen naannawa Piyaasaatii diigaman balaaleeffatan kan qeeqan, suuraalee bifa duulaatiin facebook gubbaatti akka qoodaman taasifamaniiru.
Yaadawwan miidiyaa hawaasummaa irratti ‘‘namoota baayyee hiriirsuudhaan daboodhaan (mob)’’ qoodaman to’achuudhaaf haala qindaa’een dulliiwwan taasifaman, gara ‘‘yaadaa ykn dogongorsuutti’’ akka jijjiraman Awustiraaliyaa, Yunivarsitii Moonaashiitti qorataa Seera Mirgoota Namoomaa Dijitaalii, Dr Yoohaannis Iniyew ni dubbatu.
Dr Yohaannis akka jedhaniitti, akkaawuntiiwwan mootummaa deeggaran sochiileen ‘’lammii sirrii fakkaachuun’’ taasisan keessattuu tibba filannootti yaada namoota filatanii burjaajjeessuu akkasumas ‘‘bu’aa dandeettii anamtaa fi murteessuu miidhuu’’ danda’a.
Kana malees sochiin miidyaa hawaasummaa ''bal’inaan to’achuun’’ taasifamu, mala ''namoonni osoo mootummaa hin deeggarsa yaadasaanii si’ominaan barreessan waltajicha keessaa akka bahan’’ ittiin taasifamu ta’u dubbatu qorataan kun.
Duula ''haasaa jibbinsaa'' fakkaatan mormitootaafi qeeqxota irratti taasifaman
Hojiin ''raayyaa miidiyaa hawaasaa’’ maqaa mootummaa ykn paartii leellisuu qofa miti. Fuula Feesbuukii yaada mootummaa mormu qoodan irratti miseensonni ''raayyaa miidiyaa hawaasaa’’ barreeffama qopha’ee isaaniif kenname yaada akka kennanii (komeent) akka godhan BBC’n mirkaneesseera.
Haala kanaan yaada Fesbuukii irratti qoodaniin barreefamni qophaa’ee deebiin itti kenname keessaa Ministar Deetaa Ministeera Nagaa duraanii Obbo Taayyee Danda’aa tokko.
Erga hidhamanii ji’a afur kan tahe Obbo Taayyeen Mudde 1, 201 xalayaa aangoorraa ka’uusaanii agarsiisu waliin yaada Ministira Mummee Abiyiin akkaan qeequ qoodanii turan.
Ministirri Mummee, ''gara jabeessa dhiiga namaan taphataniidha,’’ kan jedhan Deetaan Ministira Nageenyaa duraanii kun, halkanuma barreeffamicha qoodan sana to’annoo jala oolfaman.
Halkan sana hoogganaan (Admin) garee WhatsApp barreeffamoota 23 Obbo Taayyee akkaan qeeqan miseensootaaf ergan. ''Wanbadee’’ Deetaan Ministeera Nagaa kan turan Obbo Taayyeedhaan, jechuun barreefamoota maqaa xureessan yeroo ergan geessituun barreefama Obbo Taayyee Fesbuukii isaaniis jalqabaa waliin qabsiisuudhaan.
Hogganaan garee kanaa, ''hoggansi hunduu, miseensi, deeggaraa fi raayyaan miidiyaa hawaasaa yaada qindaa’e irratti kennaa. Share fi like gochuun garuu gonkumaa dhorkaadha,’’ ajaja jedhu dabarsaniiru.
Maxxansa Obbo Taayyeen qoodan irratti ala 1,00 ol yaadni kennameera. Kunneen keessaa BBC’n 000 adda baasuun yaalii qorannoo taasiseen, barreeffamoonni kara WhatsAppi’chaan ergaman yoo xiqqaate ala 3 maxxansa Fesbuukii Obbo Taayyeen qoodan irratti komanti godhamuu mirkaneesseera.
Qaamoolee 'raayyaa miidiyaa hawaasaa’’ Paartii Badhaadhinaan duulli itti geggeefame keessaa hogganoota TPLF ni argamu
''TPLF Amajji darbe gamaaggama ji’oota fudhate yeroo taasisaa turetti dura taa’aa paartichaa Dr Dabirtsiyoon Gabiramikaa’elii fi miseesa koree hojii raawwachiiftuu kan tahan Fatilwarqi Gabiragizaabiheer waliigalteen Piriitooriyaa akka hin raawwatamneef ''gufuu’’ tahuu isaanii, suuraaleen agarsiisan garee WhatsApp'chaa irratti qoodamaniiru.
Suuraawwan qindaa’uun miseensoota garee sanaatiif qoodaman 20 keessaa, Dr Dabirtsiyooniifi ''fakkaattiiwwansaa’’ jechuun kan eeraniin aanga'oota Naannoo Tigraayi biroos suuraan ''vaayirasii uummataa’’ jechuun waamu keessa aragama. Suuraan kunis ala 330 Fesbuukii irratti maxxanfamuu BBC’n mirkaneesseera.
Dhuma baatii Onkololeessa irra bulchiinsa yeroo Naannoo Tigaaraayiitti, aangoo Ittaanaa pireezidantiin gorsaa pireezidantii kan turan, Alam Gabirawaahiid, barreessaa olaanaa kaabinee kan turan Obbo Amaanu’el Asaffaa fi aanga'oonni kaan itti gaafatamummaa isaanii irraa yeroo ka’anitti, suuraaleen qabiyyee wal-faakkaataa garee WhatsApp'chaarratti ergamanii turan.
Suuraalee Fesbuukuu irratt qoodamuu isaanii BBC’n mirkaneesse 20 keessaa tokko Obbo Gabirawaahidiin ''Ye Tigraayi naqarsaa’’ jechuun waama.
Kanneen faallaa mootummaa dhaabbatan ilaalchisee ibsawwan akkasiitti fayyadamuun akka ''haasaa jibbaatti,’’ lakkaa’amuu danda’u, Qorataan Seera Mirgoota Namoomaa Dijitaalii Dr Yohaannis Inniyew dubbatu
Mootummaan Ministira Mummee Abiy Ahimad, ''haasaa jibbinsaa fi odeeffannoo sobaa ittisuu fi to’chuuf'' jechuun bara 2012'tti labsii baasee ture. Seerri kun kan bahe, ''jibbaa fi haasaa sobaa tahe jedhamee tamsaafaman seeraan ittisuu fi to’achuudhaaf barbaachisaa ta'ee waan argameefiidha,’’ jedha labsii bahe kun.
Haasaan jibbiinsaa miidiyaa hawaasaarrattitamsa'u yakkaan akka nama gaafachiisu kan kaa'e labsiichi, namni kana raawwatee argame hidhaa salphaa hanga waggaa sadiin akka adabamu kaa’eera.
Itti gaafatamummaa seeraa kana kan kaasan Dr Yoohaannis, ''haata'u malee mootummaan yakka kana gaafa raawwatu seerichahojiirra oolchuun baayyee rakkisaadha. Filmaanni jiru waan soroorsuu qabiyyee jedhamudha,’’ jechuun murteessummaa tarkaanfii kaampaanii miidiyaa hawaasummaan fudhatamu ibsu.
Waajjirri Mummeen Paartii Badhaadhinaa deebii BBC'f kenneen, miseensonni paartiichaa ''odeeffannoo sobaa fi haasaa jibbaa ta'utti fudhatamu danda'anii fi suuraalee tamsa’aniiru,’’ jedhamuun ''gonkumaa ibsa fudhatama hin qabnedha,’’ jechuun waameera.
Tamasa’uu oduu sobaa fi haasaa jibbaa, ''akka paartiittis ta'e akka mootummaatti kan cimsinee irratti qabsoofnuufi dhimma guyyaa guyyaadhaan itti saaxilamnu kana sababiin nuti raawwachu itti dandeenyu hin jiru,’’ jechuun sochii akkanaa keessatti hirmaannaa akka hin qabne ibseera.
''Farajjuun kunis fudhatama kan hin qabnee fi kan yaadaafi gochaa paartichaa hin ibsinedha,’’ jechuun deebii isaarratti kan barreesse paartiichi, paarlaamaadhaanis seera ''oduu jibbaafi odeeffannoo sobaa ittisuuf ni dandeessisa jedhu'' bakka raggaasisuus yaadateera.
Waajirri mummee paartichaa, '''oduu jibbaa' fi 'odeeffaanoo sobaa' dhiisiitii, wayita dogoggorriwwan ixxiqqaan uumamuyyuu sirreeffama gochaa kan turre yoo ta'u, ammallee gochaawwan wal-fakkaataan raawwataman qabatamaan yoo argine kanneen raawwatan irratti tarkaanfii sirreeffamaa barbaachisu akka fudhannu ibsuu barbaanna,’’ jedheera.
Dhaabbata haadhoo Feeuukii tahe Meettaan sochiileen miidiyaa hawaasaa bifa duulaatiin gaggeefamu, ''amala sobaa qindaa’e’’ (coordinated inauthentic behaviour) jechuun waamani.
BBCn odeeffannoowwan qorannoo raayyaa miidiyaa paartii badhaadhinaarratti taasiseen argate irratti bu'uurreeffachuun, gaaffii Meetaadhaaf dhiyeesseen, kaampaaniichi amalli sochii qindaa'e jiraachu mirkaneessuun, tarkaanfii fudhachu ibseera.
Meettaan deebii karaa imeelitiin BBC'f kenneen, ''akkaawwuntiiwwan sobaatti’’ fayyadamuudhaan maxxansawwan ''yaadoota gaarii agarsiisan baayyeen, fuula Fesbuukii ''mootummaa Itoophiyaa’’ irratti kennamusaanii qorannoo taasiseen irra qaqabu beeksiiseera.
Gochaan kunis imaammata amala sobaa dhaabbatichaa akka sarbuu kan ibse kaampaanichi, ''tuuta akkaawuntiiwwaniifi fuula Fesbuukii’’ (a cluster of accounts and Pages) haquu isaa deebiicha irratti himeera.
Dubbii himaan Meettaa, ''tuuta akkaawuntiiwwaniifi fuula Fesbuukii imaammata amala sobaa dhaabbatichaa sarban haqneerra. Akkaawwuuntiiwwaniifi toorriwwan muraasnis sirna awutoomaatikii keenyaan haqaman.
Akkaawwuntiiwwan kunneenis maxxansawwan waa’ee mootumamaa Itoophiyaa haala nam-tolcheetiin tamsaasni isaanii akka dabaluuf yaada kennuun, sochii dogongorsaa fi hin barbaachifne (spammy) keessatti hirmaataniiru'' jechuun deebii imeeliin BBC'f kennaniin ibsaniiru.
Dhaabbatichi garuu sarbama jedhe kanaan wal qabatee akkaawuntiiwwan fesbuukii fi fuulawwan meeqa akka haqe hin beeksisne. BBC’n yeroo dhaabbatichaaf gaaffii dhiyeessetti, akkaawuntiiwwan akka fakkeenyaatti eeraman, guyyaa deebiin imeelii itti kennamee fi guyyoota isaan dura turanitti maqfamuusaanii BBC’n hubateera.
Miseensa ''raayyaa miidiyaa hawaasaa’’ tahuun olola Paartii Badhaadhinaa tasaasuuf akkaawuntiiwwan hojiirra oolan qabiyyee wal-fakkaataa qabaachuu BBC’n akkawuntiiwwan 200 irratti hordoffii taasiseen arguu danda’aeera.
Kaayyoo kanaaf akkaawwuntiiwwan faayidaarra oolan kan fayyadamtoota Feesbuukii idilee hin fakkaatu. Suuraafi barreeffamni enyummaa isaanii ibsus irraa hin mul’atu.
Akkaawunttiiwwan kunneen irratti suuraan Ministira Mummee Abiyyiifi Kantiibaa magaalaa Finfinnee suuraawwan piroofaayiliidhaaf faayidaarra oolan keessaati.
Filannoo marsaa jahaffaa taasifameen Paartiin Badhaadhinaa injifachuun mootummaa hundeessuu danda'eeraMADDA SUURAA,GETTY IMAGES
Ibsa waa'ee suuraa,Filannoo marsaa jahaffaa taasifameen Paartiin Badhaadhinaa injifachuun mootummaa hundeessuu danda'eera
Suuraawwan ''meeggaa piroojektii’’ mootummaa ijaarsise akkasumas barreeffamoota Paartii Badhaadhinaafi Raayyaa Ittisaa ibsan suuraa waliin qindaa’an akkaawuntiiwwan kunneen irraatti suuraa piroofaayilii tahuun mul’atu.
Akkaawuntiiwwanmuraasni immoo suuraawwan artistoota dubartootaa akka fayyadamanis BBC’n bira gaheera.
Miseensonni ''raayyaa miidiyaa hawaasaa’’ waajira Paartii Badhaadhinaa Naannoo Oromiyaa xiqqoo hin taane haala adda taheen suuraa wal-fakkaatu akkaawuntii isaaniif fayyadamu.
Akkaawuntiiwwan suuraa wal-fakkaataa fayyadaman caasaa godina tokko jalatti miseensota argaman tahuu horodoffii taasiseen BBC’n hubachuu danda’eera.
Caasaawwan mootummaa naannichaa keessaa godinooti Arsii Lixaafi Baalee Baha ani argamu. Miseensonni raayyaa miidiyaa hawaasaa godina Jimmaa immoo suuraa ''raayyaa miidiyaa hawaasaa dijitaalaa’’ barreeffama jedhu kan Afaan Ingiliiziifi Afaan Oromoon irratti barreeffame fayyadamu.
Meettaan mootummaa Itoophiyaa wal-qabatee akkaawuntiiwwan akkasii irratti tarakaanfii fudhachuun kana jalqabaa miti.
Yeroo waraanni Tigraayi jalqabe akkaawuntiiwwan Feesbuukii 2, fuula(pages) 9 fi gareewwan 2 imaammata ''amala sobaa qindaa’e’’ cabsan akka haqe ibsee ture.
Akkaawunttiiwwan kunneen ergaawwan qoodan keessaa, ''Paartii Badhaadhinaa fi Ministira Mummee Abiy Ahimadiin,’’ kan ilaallatan akka tahe Meettaan Waxabajjii 2013 A.L.I ibsa baaseen beeksisee ture.
Meettaan qorannoo taasiseen gochaa kana duuba namoonni dhuunfaa turan, Bulchiinsa Netwarkii Odeeffanoofi Nageenyaa waliin hidhata qabaachuus akka hubate ibseera.
Mootummooti ''amala sobaa qindaa’e’’ fayyadamuun dhimma haaraa akka hin taane qorataan mirga namoomaa dijitaalaa Dr Yohaannis ni dubbatu. Keesumaa yeroo rakkoon siyaasaafi nageenyaa isaan mudatu mootummaan hawaasa to’achuuf sochii akkanaa akka raawwatan ibsu.
Qorattoonni Okisfard bara 2012 olola gama qindaa’een miidiyaa hawaasaa irratti tamsa’anirratti qorannoo taasisaniin yoo xiqqaate biyyoota 70 keessatti duulli siyaasaa dogoggorsaa akka adeemsifamu mirkaneesseera. Qorannicharratti biyyoota eeraman keessaa Itoophiyaan tokko.
Misitirrii Mumee Abiy gara aangotti dhufuu isaaniin dura yeroo jiru akkaawuntii sobaa fayyadamuun duula miidiyaa hawaasaa irratti adeemu kan qindeessu dhaaba mootummaa akka tahe qorannoo kanarratti gabaafameera.
Akkaawuntiiwwan kunneenis mootummaaf deeggarsa kennuufi mormitoota qeequuf tajaajilaaf oolu jedha.
Miseensota ''raayyaa miidiyaa'' durgoon kaffalamuuf
Koominikeeshinii mootummaa keessatti waggoota 1f kan hojjatan maddi BBC’tti haasa’an tokko, miseensota paartii fayyadamuun olola mootummaa Feesbuukii irratti maxxansuun bara dhumaa ADWUI karooraa dhimma ture akka tahe dubbatan.
Mootummaa irratti mormiin adeemsifamu ALI bara 2008 jabaachaa gaafa dhufu Waajirri Dhimmoota Koominikeeshinii Mootummaa duraanii ogeessota dhimmi kun ilaallatuuf leenjii kennaa akka ture yaadateera.
Tahus paartilee ijoo afur ADWUI hudeessan gidduutti garaagartummaan yaadaa bal’achaa waan dhufeef karoora ture hojiirra oolchuun hamma barbaadame hojiirra akka hin oolle himan.
Duulli yeroo amma hojiirra oolaa jiru kuni isa wagga saddeet dura karoorfame waliin akka wal-fakkaatu kan ibsan maddi kuni.
Mootummaafi Paartiin Badhaadhinaa karoora qophaa’e ture hojiirra oolchuun ''milkaa’aniiru’’ jedhanii akka yaadan eeraniiru.
Duula bifa qindaa’een geggeefamuun dabalataan, itti fayyadama miidiyaa hawaasaa fi sirna shallaga(algorithm) irrattis leenjiin ammallee Paartii Badhaadhinaa caasaa garagaraa keessattii kennamu.
Miseensota paartii fi ogeessota koominikeeshiniif leenjiiwwan kennaman keessa xiyyeeffannoon tokko, ''piroojektiiwwan misoomaa biyyattii’’ ilaallatan irratti ''uummataaf odeeffannoo qaqqabsiisuu,’’ kan jedhu dha.
Waajirri mummee Paartii Badhaadhinaa deebii BBCf kenneen, ''maalummaaafi fayyadama miidiyaa hawaasaa, akkatti appiiwwan hojjetan isaaniin fayyadamuun ammo uummataaf akkamiin odeeffannoo tamsaasuun akkan danda’amu,’’ hogganootaafi miseensotaaf leenjii akka kennu ibseera.
Paartiin kuni, ''kuni ammoo addunyaarratti hawaasni siyaasaa hundi waan raawwatuufi raawwachuu qabu tahuu amana,’’ jechuun hojimaata baratame tahuu ibseera.
Fuula Feesbuukii mootummaafi paartii irratti hordoftootaafi hirmaattota baayyisuuf tattaaffii taasifamu waajiraaleen Finfinnee keessatti argaman lama namoota, ‘like’, ‘share’ fi ‘comment’ hamma qacaruutti akka gahame maddeen waajiraalee lamaan kanaa BBCtti himaniiru.
Haala kanaan fuula Feesbuukii isaanii iarratti hordoftoota baayyifachuuf Waajira Dargaggootaafi Ispoortii Magaalaa Finfinnee, akkasumas Waajira Misooma Humna Namaa fa’i dha.
Maxxansawwan BBC’n fuula Feesbuukii kunneen irratti hordoffiifi xiinxala taasiseen maddeen irraa odeeffannoo argame wajjin wal-fakkaataa dha.
Waajirri Ispoortiifi Dargaggoo magaalaa Finfinnee dhimma kanarratti gaafatame, ''namoonni dhuunfaa dhimma kanaaf qacaramaniifi kaffaltii argatan hin jiran,’’ jechuun wakkaateera.
Waajirichi itti fayyadama miidiyaa hawaasaa ilaalchisee dargaggootaaf leenii akka kennu daarektarri quunnamtii hawaasaa waajirichaa Obbo Mahaarii Tamasgan leenjii kana warreen fudhatan akkaawuntii isaanii irratti hirmaannaa akka qaban ibsaniiru.
Obbo Mahaariin, ''dargaggoonni waajira keenyaa waliin hojjetaniifi maatiin ispoortii fuula Feesbuukii dhaabbatichaa irratti qabiyyeewwan bahan ‘like’ fi ‘comment’ ofiisaanii akka kennan leenjii kennina.
Kanneen leenjii fudhatan keessaa irra deddeebiin ‘comment’ gochaa jiraachuu malu,’’ jedhaniiru.
Itti gaafatamaan Waajira Pabliik Sarviisiifi Misooma Humna Namaa Dr Xaasaw Gabireen immoo gochaan akkasii jiraachuusaaf, ‘’odeeffannoo hin qabu,’’ jechuun dubbataniiru.
Dhimmicha qulqulleessuun deebii akka kennan waadaa seenanillee deebisanii bilbilaan argamuu hin dandeenye.
Akka BBC’n maddeensaarraa odeeffatetti namoonni 11 gochaa kana raawwachuuf qacaraman fuula Feesbuukii waajiraalee lamaanii irratti hirmaannaa taasisu.
Namoonni kunneen miseensota paartii akkasumas aanaalee fi kutaalee magaalaa keessatti ogeessa koominikeeshinii tahuun hojii idlee kan raawwatan tahuu maddi dhimiichaaf dhihoo tahan BBCtti himaniiru.
Maddi kun dabaluunis, ''namni tokko akkaawuntii Feesbuukii saddeetii hanga kudhanii qaba'' jedhan.
Qabiyyeewwan waajiraaleen kunneen maxxansan fuudhaniis fuula kurnan sanarrattis ‘share’ godhu. Namoonni kunneenis gochaa isaanii kanaaf ''bifa durgoodhaan’’ akka kanfalamu maddi kuni ibsaniiru.
BBC’n qabiyyeewwan Feebuukii horofuuf kan sirni ''Crowd Tangle’’ fayyadamuun odeeffannoo argateen baatii Sadaasaa fi Mudde irraa jalqabee maxxansawwan Feesbuukii waajiraalee lamaan irratti lakkoofsi akkaawuntiiwwan hirmaatanii haala olaanaa taheen dabaleera.
Yeroon kun maddeen keenyi namoota dhuunfaa kunneeniif qacarriin rawwatame yeroo jedhan waliin wal-fakkaata.
Yeroo baayyee qabiyyeewwan fuula sana irratti bahan irraa akkaawuntiiwwan komeentii kennan wal-fakkaatoo yoo tahan, fuula waajiraalee lameen kanarrattis akka hirmaatan mirkaneesseera.
BBC’n gochaa kanarratti kan hirmaataniifi akkaawuntiiwwan 1 namoota dhuunfaa lama wajjin hidhata qaban adda baaseera.
Qorataan Mirga Namoomaa Dijitaalaa Dr Yohaannis, qabiyyeewwan mootummaa wajjin hidhata qaban irratti haala qindaa’een komeentii kennuun, ''yaada bilisaan ibsachuu osoo hin taane kaanin qaanessuu dha.
''Sochiin akkasii, fayyadamtoota ukkaamsuu, kanneen si’oominaan barreessan waltajjii kanarraa akka bahan gochuu akkasumas yaada ofii bilisaan ibsachuufi miga odeeffannoo argachuu akka daangessu,’’ eeraniiru.
Qondaalli siyaasaa ABO Obbo Battee Urgeessaa torban darbe Ebla 9, 202 iddoo dhalootasaa magaalaa Maqii keessatti rasaasaa hedduun ajjeefamee argame.
Ajjeechaan nama siyaasaa kan qabsoo karaa nagaatiin godhamurratti ejjennoo jabaa qabu kanarratti raawwatame dhaabasaa dheekkamsiiseera. Dhaabbileen mirgaaf falmaniifi hawaasni idil-addunyaas qorannoon walabaafi amanamaan akka gaggeefamu dhaamaniiru.
Misieensonni maatiifi dhaabnisaa ajjeechaan kaaf qaamolee nageenyaa mootummaatti quba yoo qaban, mootummaan ammoo ajjeechaa kanaaf gaafatamaa godhamuunsaa fudhatama akka hin qabne ibsuun akeekkachiiseera.
Qajeelchi Poolsiii magaalaa Maqii ajjeechaa Obbo Batteen walqabatee namoota shakkamoodha jedhe 13 to'annoo jala oolchuu dhuma torbee darbee beeksisee ture. Wal dhibdeen maatii sababa ajjeechaa kanaa akka ta'uu malus Kintiibaan magaalitti himanii turan.
Hooggantoonni dhaabbilee siyaasaa mormituu BBCn dubbise garuu ajjeechaan Obbo Battee ''ajjeechaa siyaasaati'' jedhu.
Dura taa'aan dhaaba Kongiresii Federaalawaa Oromoo Piroofeesar Mararaa Guddinaa, Dura taa'aan dhaaba Hibiri Itoopihyaa Obbo Girmaa Baqqalaa fi walitti qabduun tokkummaa dhababilee siyaasaa Itoophiyaa duraanii Dr. Raaheel Baafee BBCtti dubbataniiru.
Piroofeesar Mararaan ''ajjeechaan kun siyaasuma. Maaliifii namni magaala seenee hooteelaa baasee halkan sanaan magaala keessatti ajjeesee, kana gochuu kan danda'u qaama humna qabuudha,'' jedhan.
Bakka eegdonni hoteelaa fi poolisiin magaalaa jirutti dhibdee dhuunfaatiin namni ajjeechaa kana raawwachuu danda'a jedhanii akka hin amanne dubbatan.
''Qaama humna qabuudha. Isa asiifi achi irra diban osoo hin taane, irra deddeebinee qaama walaba ta'een haa qulqullaa'u kan jedhamaa jirus kanumaafidha.''
''Lola dhuunfaatii jedhamee inni odeeffamu homaa waan dhugaatti siiqu miti. Qaama humna qabuun raawwatamuunisaa wal hin gaafachiisu'' jedhu Piroofeesar Mararaan.
Walitti qabduun tokkummaa Dhabbileee Siyaasaa Itoophiyaa duraanii Dr. Raaheel Baafee gama isaaniin, ''Anaaf ajjeechaan kun kan siyaasaati. Namoota akka Battee irratti ajjeechaan raawwatu kanuma siyaasaati,'' jedhu.
''Siyaasni Itoophiyaan gaggeessitu tokko aarsaa godhanii tokko oolchuudha. Kanatu rakkoo ta'e. Rakkoo isa tokkoof kan biraa ajjeessuun furmaata gochuutu barame,'' jedhu.
Dura taa'aa dhaaba Dimookraatawaa Hibir Itoophiyaa kan ta'an Obbo Girma Baqqalaas akkasuma ajjeechaan Obbo Battee ''kan siyaasaatiin ala ta'uuf carraan qabu baayyee dhiphaa ykn gonkumaa kan hin taanedha,'' jedhan.
''Tilmaamaan olitti ajjeechaan kun kan siyaasaa malee waan biraa hin ta'u jedheen yaada,'' jedhan.
Obbo Battee wajjiin waggoota muraasa darban waliin walitti dhiyaatanii hojjachuu kan himan namni siyaasaa buleessi kun, sababoota ajjeechaan kun kan siyaasaa malee waan biraa miti jedhaniif tarreessaniiru.
''Tokkoffaa nama siyaasaa beekamtii guddoo qabu, qabsoo karaa nagaatti amanu dhiisiitii namni kaanuu ajjeefamee magaalaa baafamee yoo gatamu mootummaan eessa jira? Halkan sanaan reeffa fuudhanii magaalaa baasuuf akkamiin onnee argatan? Rasaasni gara kudha wayii Battee rukute yeroo dhukaafamu qaamni poolisii ykn nageenyaa naannichaa eessa ture?'' gaaffilee jedhan kaasisa.
Sababa kanaatti ani ajjeechaa siyaasa malee waan biraa ta'a carraan jedhu baayyee xiqqaa ykn ta'uu kan hin dandeenye jedheen amana.''
Ajjeechaan Obbo Battee qabsoo karaa nagaa godhamurratti waan akeeku qabaa?
Obbo Girmaa Baqqalaa kaayyoon ajjeeechaa kanaa ''ejjennoo siyaasaa itti amananiif cimanii dhaabachuun akka balaa qabu agarsiisuudha'' jedhu.
''Ejjennoo siyaasaa ifa ta'e qabachuufi ejjennoo kanaaf cimanii dhaabachuu laaffisuudhaaf tarkaanfii addabaabayiitti fudhatameedha,'' jedhanii ibsu.
''Warra kaan sodaachisuuf wanta godhamedha. Namoonni siyaasaa akkasii ejjennoo qaban hammuma baayyatan dhiibbaa mootummaarraan gahuu danda'an xiqqeessuuf waan godhameedha jedheen yaada,'' jechuunis tilmaama isaanii ibsan.
Ji'oota dura gabaasa dhima hiree qabsoo nagaa Itoophiyaa keessa jiruu irratti Obbo Battee dabalatee namoota siyaasaa adda addaa dubbifne, haalli jiru yeroo kamuu caala hammaachaa dhufuu ibsanii ture.
Obbo Batteen wayita san yaada kennaniin dirreen qabsoo karaa nagaa hammamuu dhiphachaa deemu ''abdii kutuudhaaf hin jirru'' jedhanii ture.
Amma ''ajjeechaan siyaasaa' nama yaadaan muggutuun dhageettii horataa jiru kanaa qabsoo karaa nagaaf abdii kutachiisaadha'' jedhu namoonni dhaabbilee siyaasaa sadan dubbifne.
Piroofeesar Maraaraa, Obbo Girmaa fi Dr Raaheel ajjeechaan kun qabsoo karaa nagaan godhamu abdii kutachiisuutti adeemaa jiraa jechuun ibsan.
Obbo Girmaan, ''ajjeechaan kun dirreen siyaasaa hangam takka akka dhiphate ykn cufameera sadarkaa jedhurra gahee namoonni dhaaba siyaasaa keessatti hooggansa olaanaarra jiraniiyyuu lubbuu isaaniif sadarkaa wabii hin qabnerra gahuu agarsiisa,'' jdhan.
Dabaluunis, ''hooggansi siyaasaa kaanis kaka'umsi qabsoof qaban laafee qabsoorraa booda akka jedhan dirqisiisa'' jedhu.
Piroofeesar Maraaran seenaan Itoophiyaa barkurnee hedduuf ture sagalee mormii cufuu fi ukkaamsuun as gahee jechuun, ta'us ''qabsoon takkaa hin dhaabbanne'' jedhu.
Uummanni miiliyoonaan dararaamaa jira, namoota siyaasaa ajjeesuu fi hidhuun, dararuun miidhaa qabaatus, qabsoo karaa kamiinuu godhamu kan jabeessu malee kan laaffisu miti,'' jedhu.
''Rakkoo siyaasaa jiru walitti dubbatanii furuuf abdii kutachiisa. Rakkoo siyaasaa boruufi iftaaniif walitti dubbachuu mataasaa rakkisaa taasisa. Mariif karaa cufaa deema malee karaa saaqaa hin deemu.''
Seenaa siyaasa Itoophiyaa darbee yaadachuun, bu'aan haala akkasiin dhufu eenyuunuu hin fayyadne hin fayyadus'' jedhan Piroofeesar Mararaan.
Dr Raaheel Baafee gama isaaniin, ''yoomiyyuu caala abdii kutachiisaa dhufus furmaanni waaraana karaa kana qofa waan dhufuuf itti cichuu malee falli biraan hin jiruu jedhu.
Aangoon mootummaa filannoofi muggutii yaadaan malee waraanaan ta'uun irra hin jiruu kan jedhan Dr Raahel, qabsoo karaa nagaa gara filannoo walabaatti geessuun akka dhufu himan.
''Sirnichi nageenya biyyaafi aangoo uummataaf deebisuuf dursa hin kenniine. Santu yaadessaadha. Batteen bosona galee meeshaa waraanaa waliin argamee miti kan ajjeefame. Sababa yaada isaatiif ajjeefame. Kanaaf qabsoo karaa nagaa kun abdii kutachiisaa jira. Garuu ammoo itti dhiisuu hin dandeenyu,'' jedhan.
Paarlaamaan Itoophiyaa waa’ee kiraa mana jireenyaa ilaalchisee seera haaraa baaseera. Labsiin haaraa ragga’e kuni namoota mana jireenyaa kireessan irratti dirqama haaraa kaa’e.
Kanneen kireeffataniif immoo mirga duri hin qabne kenne. Akkaataa seera kanaan kanneen mana kireessan akka fedhan gatii mana kiraa dabaluu hin danda’an.
Warri mana kiraa kireessan gatii mana kiraa kan dabalan murtee mootummaani yookiin qajeelfama qaamni to’atu baasu bu’uura godhachuuni waggaatti si’a takka dabaluu danda’u.
Labsiin To’annoofi Bulchiinsa Mana Kiraa lakkoofsa 1320/201 Bitootessa 02/ 202 sagalee caalmaan ragga’eera. Miseensonni paarlaamaa sadii sagalee kennuurraa of qusataniiru.
Labsiin kuni maal fidee dhufe? BBC’n wixinee seeraa kana argateera. Qabxiileen ijoo waa’ee nama kireessuufi kireeffatu seera kana keessatti eeraman kunooti.
Dhimmi mana kiraa keessumaa magaalaa Finfinneefi kaan keessatti dhimmoota mata dhukkubbii ta’aniifi jiruu namaa qoran keessaati.
Hanqina manneen jireenyaa furuuf mootummaan Finfinneefi kaanitti ijaarsa manneen waliiniifi tarkaanfii kaan fudhatuus guututti hin furamne.
Seerri kuni kan barbaachise ‘’gatiin mana kiraa humna hawaasichaa kan giddugala godhate, waqtiifi haala jiru bu’uura kan godhate akka ta’u,’’ labsicha keessa ibsameera.
Dabalataan labsichi ‘’daballii mana kiraa sirrii hin taaneefi waliigaltee mana kiraa adda kutuu,’’ akka hambisu ibsa. Akkaataan waliigalteen adda cituu danda’us ibsa.
Labsiin kuni kaffaltii mana kiraa ‘’tasgabbii hin qabneefi haqa qabeessa hin taane’’ sirreessuf kan qophaa’e ta’u aangawoonni ibsaniiru.
Finfinneetti baatii sadiif kiraan manaa akka hin dabalamne dhorkame
Hojjettoota mootummaa qaala'insa jireenyaa waliin wal'aansoo qabaa jiran
Rakkoon hanqina bishaan Finfinnee waggoottan booda fooyya'uumoo itti cimuu mala?
Ministirri Magaalaa fi Bu’uuraalee Misoomaa Aadde Caaltuu Saanii hojjettoota mootummaa fi jiraattota magaalaa galii gad-aanaa qaban gargaaruuf seerri kuni bahuu ibsan.
Labsiin kuni manneen jireenyaa qofa ilaallata. Kanaaf manneen daldalaa hin ilaallatu jechuudha.
Aadde Caaltuun akka jedhanitti, labsiin kuni yoo hojiirra oole magaalonni galii dabalataa akka argatan taasisa. Galii damee kanarraa mootummaan argachuu dhabe sirreessa.
Aangawaan kuni lammiileen galii argatan keessaa 2 % - 30% caalaa mana kiraaf baasuu hin qaban jechuunis paarlaamaatti dubbachuun isaanii gabaafameera.
Akkaataa seera kanaan waliigalteen nama kireessuufi kireeffatu gidduu taasifamu waggaa lamaa gadi ta’uu hin danda’u.
Kireessitoonni waggaatti si’a takka qofa mana kiraa dabaluu danda’u. Kunis adeemsa ofii qaba. Sababni kanaas gatii mana kiraa tasgabbeessuuf akka ta’e seerichi eera.
Labsichi kaffaltii mana kiraa ‘’baankiin yookiin karaa elektironikii bu’uura seeraa qabu biroon qofa,’’ akka raawwatamu dirqisiisa.
Kana jechuun maallaqa callaan mana kiraa kanfaluun ni hafa jechuudha.
Yeroon waliigaltee osoo hin xumuramiin wantoota labsii keessatti eeraman alatti gatii dabaluunis ta’e kireeffataa mana kiraatii baasuun hin danda’amu.
Haa ta’u malee, akkaataan kireessaan waliigaltee kireeffataa walin qabu akeekkachiisa malee baasuu danda’us seera keessa eerameera.
Daballii gatii kiraa gara fuulduraatti taasifamuuf kiraan amma jiru ilaalamee mootummaan shallagama.
Qaamoleen mana kiraaf ta’u ijaaran waggoota afuriif mariidhaan gatii murteessuu danda’u. Kunis isaan jajjabeessuuf yaadameeti jedhameera.
Kanaan ala garuu seerri labsii kana keessa jiru isaanirrattis ni raawwata.
Labsiin kuni hojiirra akka ooluf galmeen baatiiwwan sadan dhufan keessatti ni xumurama jedhamee akka eegamu ibsame.
Naannoleefi bulchiinsota magaalaatti hojiiwwan hubannoo uumuu hojjetamuun isaanii ibsameera.
Waliigaltee kiraa galmeessisuu dhabuun adabbii bulchiinsaa qaba. Akka seera kanaatti gatii mana kiraa ji’a sadii ta’u nama adabsiisuu danda’a.
Erga waliigalteen adda citee booda haala labsii keessa ibsameen yoo gatiin kiraa dabale malee manichi nama biraaf gaafa kireeffamu gatii duraan turerra dabaluun hin danda’amu.
Yoo kuni irra gahame qajeelfama qaama to’atuun adabbii darbuun ala namni haaraa kireeffatu gatiin gara duraanitti akka deebi’u iyyatee deebisiisuu danda’a jedha.
Yeroon turtii waliigaltee mana kiraa gaafa xumurame wal hubannoo kireessaafi kireeffataan waliigalteen barreeffamaan haaromfamuu danda’a.
Seerri kuni yeroo ragga’u kan argaman Ministirri Haqaa Dr Gediyoon Ximootewoos labsiin kuni mirga warra kireessuufi warra kireeffatu wal simsiisa jedhan.
Labsii kana keessatti kireessitoonni akeekkachiisa malee karaatti waliigaltee mana kiraa seenan adda kutuu danda'anis ni eera.
Qaamolee lamaan gidduu dhibdeen yoo dhalate qaama to’atuun tarkaanfii bulchiinsaan kan furamu malee dhimmichi kallattiin mana murtii akka hin geenye ibsan.
Labsiin kuni magaalota rakkoo mana jireenyaa qabanitti kan hojiirra ooludha. Raawwiin isaa garuu bulchiinsota magaalaafi naannoleef akka kennamu ibsameera.
Seera kana baasuuf Awuroppaarraa Jarman, Eeshiyaarraa Chaayinaafi Hindii, Afrikaarraa Gaanaa, Keeniyaa, Masriifi kaanirraa muuxannoon fudhatamuu seerichi ibsa.
Akka labsichi ibsutti, qaama to‘atu jechuun waliigaltee mana kiraafi gatii akka to’atuuf naannoleen yookiin bulchiinsota magaalaa Finfinneefi Dirree Dhawaan kan hundaa’udha.
Labsiin mana kiraa kuni haala kana dura tureerraa addatti ragga’e. Dur labsiin qophaa’e ragga’uu dura akka ilaalamuuf koree dhaabbiif ergama. Labsiin kuni garuu kallattiin ragga’e.
Paarlaamaatti bakka bu’aa mootummaa kan ta’an Tasfaayee Beljigee mooshiniin dhiheessan mana mareen erga fudhatama argate booda kallattiin ragga’eera.
Labsiin kuni kireessitoonni akka fedhan kiraa manaa dabaluu hin danda’an jedha. Gatii mana kiraa dabaluuf wanti hordofuu qaban akka jiruus eera.
‘’Kiraa manaa dabaluu kan danda’an qaamni to‘atu waggaatti si’a takka dhimmoota dinagdeefi kaan giddugala gochuun daballii kiraa murteessu danda’u bu’uura gochuuni,’’ jedha.
Magaalaa Finfinnee keessatti manneen jireenyaa waliini keessa lammiilee hedduutu jiraata
Ibsa waa'ee suuraa,Magaalaa Finfinnee keessatti manneen jireenyaa waliini keessa lammiilee hedduutu jiraata
Dabaluunis, akkaataa labsii kanaan daballiin kiraa taasifamu ‘’qaama to’atuun Waxabajjii 01 ummataaf ifa taasifamee Waxabajjii 30 eegalee waggaa tokkoof hojiirra oola,’’ jedha.
‘’Waliigalteen mana kiraa osoo hin xumuramiin kireeffataa manaa baasuun yookiin labsii kanaan haala eeyyamameen alatti gatii dabaluun hin danda’amu,’’ jechuun labsichi lafa kaa’a.
Kanaan ala namni kireessu gatii mana kiraa kan ji’a lamaa ol dursee kireeffataan akka kanfalu gaafachuu akka hin dandeenye seerichi ni ibsa.
Akka kana dura namoonni afaaniin qofa waliigalanii mana hin kireessan, yookiin hin kireeffatan.
Namni kireessuufi kireeffatu sanadoota kaffaltii mana kiraa qindeessanii kaa’uuf dirqama qabu jedha.
Waliigaltee mana kiraa kamuu barreeffamaan taasifama. Kunis, qaama to’atuun galmaa’uufi mirkanaa’uu akka qabu dirqamsiisa.
Akkasumas, qaamoleen lamaan waliigalteen erga raawwatee guyyoota 30 keessatti ‘’waliigalee dhiheessanii akka mirkanaa’uufi galmaa’u gochuuf dirqama qabu,’’ jedha.
‘’Waliigalteen mana kiraa hin mirkanoofneefi hin galmoofne akka waliigalteen hin raawwanneetti ilaalama,’’ jechuunis ifa godha.
Osoo mana gadhiisuu feetanoo?
Waliigalteen mana kiraa kan diigamu tokko osoo yeroon waliigaltee hin xumuramiin qaamoleen waliigalan waliigaltee diiguuf yoo waliigalanidha.
Yookiin immoo kireeffataan yoo gadhiisuu fedhe baatii lama dursee kireessaaf beeksisuu qaba.
Gama kaaniin waliigalteen mana kiraa akeekkachiisa malee karaawwan ittin diigamuu danda’us jira.
Yoo nama kireessuufi kireeffatu gidduu rakkoon jiraate qaamni to’atu beeksifamuu qaba.
Qaamni to’atu erga murtee irratti kennee booda komiin yoo jiraate koree hundaa’uun akka ilaalamu ta’a.
Murtee koreerratti qaamni komii qabu dhimmicha mana murtii geessuufi guyyoota 30 keessa murtee akka argatu seerichi ibsa.
Labsiin kuni qaamoleen waliigalan osoo waliigaltee diiguu barbaadan wantoota hordofuu qabanis ni kaa’a.
Gama kaaniin, namni kireesse akeekkachiisa malee waliigaltee mana kiraa nama kireeffate waliin seene adda kutuu danda'a.
Kunis, sababoota torba qofaani ta’uu ibsa seerichi.
Yeroo kanfaltii mana kiraa ilaalchisuun akkaataa waliigalteen yeroo jalqabaaf yoo ta’e guyyoota 1’f yoo dabarse
Yeroo lammataaf akkaataa waliigalteen guyyoota 7’f yoo dabarse kireessaan waliigaltee akeekkachiisa malee adda kutuu akka danda’u labsichi ibsa.
Inni biraa namni kireeffate dhimma kireeffateef dhiisee manicha dhimma biraaf yoo itti dhimma bahedha.
Labsicharratti ‘’[Kireeffataan] eeyyama kireessaan keessa jiraachuun ala ykn hojii daldalaaf yoo itti fayyadama ta’edha,’’ jedha.
Akkasumas namni kireeffate mana kireeffate sana ‘’yakka raawwachuuf yoo itti fayyadama ta’e,’’ namni kireesse waliigaltee adda kutuu danda’a.
Akkasumas kireeffataan nagaafi tasgabbii naannichaa ‘’irra deddeebiin’’ kan booressu yoo ta’es kireessaan akeekkachiisa malee waliigaltee adda kutuu danda’a.
Sababooti biroommoo beekaa yookiin of dagatee kireeffataan mana jireenyaa kireeffate yoo balaarra buuse ykn mancaase akkasumas kan kana fakkaataniin jedha.
Sanada Sobaa fayyadamuudhaan doolaara miliyoona ja’aa fi kuma 0 daddabarsaa turan jechuun shakkamanii Kamisa Ebla 18, 202 mana murtii kan dhiyyeeffaman hoggannis mana amantaa Ortodoksii Tawaahidoo Itoophiyaa, Luba Balaay Mokonnin wantoota too’atamuu isaaniin duuba jiran BBC’n mana amantichaa irraa iyyaafateera.
Mana amantichaatti Itti gaafatamaan Qajeelcha pirojektiilee waliigalaa kan tahan Malaaka Hiwoot Qomoos Abbaa Walde seefuu, BBC’tti akka himanitti, Lubni Balaay kan too’ataman dhimma hojii mana amantichaa waliin walqabatuun miti jedhan.
“Dhimmi isaan mana baankii sana deemaniif dhimma bataskaanaan walqabatuun osoo hin taane, akka dhuunfaa isaaniitti deeman turan. Maallaqni jedhames kan Bataskaanaa miti. Maallaqni bataskaanaa bades hin jiru. Dhimmi Bataskaana waliin walqabatu tokkoyyuu hin jiru,” Jedhan.
Qulqulluu Abuna Abrahaam waliin bakka Luba Balaay Too’ataman deemanii dubbisuu kan himan hoggannis mana amantichaa kun, Luba Balaay harkatti kan argame xalayaa dhaabbanni biraa nama biraatiif haa kanfalamu jedhu qabu akka ta’e himan.
“Wanni isaan harkatti argame xalayaa kaffaltiin haa raawwatamu jedhu qabudha. Abbootii qabeenyaa waliiniidha bakkicha kan deeman. Isaantu namoota biraatiif kanfaltii raawwata. Xalayicharra wanni Luba Balaayin walqabatu, maqaanis, mallattoonis bakka herreegaa isaaniis hin jiru,” jedhan.
Akka Luba Balaay irraa hubachuu himanitti, abbootiin qabeenyaa maallaqa kana daddabarsuuf turan isaan qabatanii kan deeman sababa “Baankichi kaffaltii nuuf raawwachuu didee nu deddeebisaa jira nu gargaarta,” jedhuun akka ta’es himu.
Walitti dhukaasa mootummaa fi WBO tibba kanaa fi ajjeechaa namoota nagaa 19 Ebla 202'Raayyaan miidiyaa' Paartii Badhaadhinaa oduu sobaa fi odeeffannoo dogongorsu facaasuurratti hirmaachuu qorannoon BBC saaxile
Abboomaa Mitikkuu: 'Bakka inni jirutti nama Mallas Zeenaawwii dubbachuu hin dandeenye ture'
Abbootiin qabeenyaa kunneen erga deemanii booda tiki Gamtaa Afrikaa yeroo shakkiin odeeffannoo dabarsuu jalqaban bakkichaa akka miliqan himu.
“Luba Balaay bilbila haasaa turan. Namoonni isaan waliin deeman sun garuu xalayaa sana isaan harkatti dhiisanii bakkichaa miliqan. Isaan gamna waan hin taaneef, haala isaas waan hin hubanneef achuma turanii too’atamani” jedhan.
Akka Malaaka Hiwoot Qomoos Abbaa Walde seefuu jedhanitti, Luba Balaay yeroo too’atamanitti xalayaa dhaabbileen sun walii barreessan kan akka kaffaltiin raawwatamu gaafatu sanaan alatti doolaarris ta’e cheekiin isaan harkatti qabame akka hin jirre dubbatu.
“Xalayaa isaan harkatti qabame jedhameefi tarree himata isaaniis ilaaleen jira. Xalayaa isaan harkatti argame sanarra maqaan isaaniis hin jiru. Akka yakkaatti kan ilaalame waraqaa sana harkatti qabatanii argamuu isaanii qofa. Xalayicharra maqaan abbootii qabeenyaa jira.”
“Torbee tokko yeroo qorannoo kan itti gaafatames abbootiin qabeenyaa maqaan isaanii xalayicharra ture hin too’atamne. Hanga isaan too’atamanitti jedhameeti malee isaan mirga wabiitiin bahu danda’u ture,” jedhan.
Luba Balaay Mokonnin yeroon qorannoo torbee tokkoo itti gaafatamee komishini Poolisii Federaalaa Meeksikoo jirutti hidhamaanii jiru.
Manni amantaa Ortodoksiii Tawaahidoo Itoophiyaas dhimma hoggana mana amantichaa itti dhiheenyaan hordofaa akka jiruufi ‘‘Lubni Balaay gocha jedhame kana nama raawwatu miti, dhimmichi Bataskaana waliin hariiroo homaatuu kan qabus miti,’’ jedhan dureen mana amantichaa kun.
Qondaaltoonni Ameerikaa Israa'el halkan Jimaataatti bari'u misaa'eliidhaa Iraan haleeluu dubbatan. Haleellaan haaloo bahumsaa kunis muddama biyyoota lamaan jidduutti torbanoota lamaaf tureen boodadha.
Hangaafi amma miidhaa haleellaa naannoo Iraan, bulchiinsa Isfaahaan keessatti raawwatamee ilaalchisee odeeffannoowwan wal dhiitutu bahaa jira. Miidiyaalen Iraan haleellicha baay'ee gadi xiqqeessu.
Israa'eliifi Iraan jidduutti wal dhabdeen kan cime erga Israa'el gamoo qonstilaa Iraan kan Sooriyaa keessatti argamu irratti haleellaa raawwattee, Iraan ammoo haleellaa cimaa raawwatte. Taatee tibbanaa kan beeknuu kunooti.
Israa'el yeroo baayyee tarkaanfii waraanni ishee garee hidhattootaa Sooriyaa fi Iraaq keessa jiran irratti yeroo raawwatu tokkaa amantee hin beektu.
Haata'u malee, qondaaltoonni US Israa'el Jimaata gara barii keessa miisaa'elaan Iraan haleelluu ishee miidiyaa CBS kan BBC waliin hojjatuuf mirkanneessan.
Meeshaawwan attammii akka faayidaarra oolfaman ykn eessarraa akka dhukaafaman ifa miti. Maddeen US garuu haleellicha irratti miisaa'ela fayyadamuu yoo himan, Iraan garuu dirooniiwwan xixiqoodha jette.
Mootummaan Iraan miidiyaa gara biyyatti seenu cimsee to'ata. BBCnis bakka haleellaan keessatti raawwatamee wiirtuu Isfaahaan kallattiin hin qaqabu.
Waa'ee halellaa kanaa Iraan maal jetti?
Qondaaltoonni Iraanfi miidiyaalen muraasni biyyattii yaaliin haleellaa jiraachuu mirkanneessan, garuu ciminasaa baayyee gadi xiqqeessan. Namni ajjeeffamu hin gabaafamne.
Ejansiin oduu Faarsi Iraan akka gabaaseetti, dhiheenya buufata waraanaatti dhohiinsi dhagahamu himan.
Chaanaaliin miidiyaa mootummaa tokkoo ammoo, Jeneraala Isfaahaan keessaa eeruun akka gabaaseetti, naannichatti sagaleen dhohinsaa kan dhagahame sababii ''humni qilleensaa wantoota shakkisiisoo ta'an irratti dhukaaseefiidha'' jechuun miidhaan homaatuu akka hin qaqabne hime.
Ejansiin oduu Taasnim waraabbi viidiyoo buufata nikulaaraa Isfaahaanitti argamufi miidhaan homaatuu akka hin mul'anne maxxanse.
Ejansiin Inarjii Atomikii Idil-addunyaa (IAEA)n eddoowwan nikulaara Iraan irratti miidhaan homaatu akka hin qaqqabne mirkanneesseera.
Dubbii Himaan Wiirtuu Saayibarispeesii Biyyaaleessaa Iraan, Hoseen Daaliriyaan, ''daangaawwan alaatii haleellaan qilleensaa mudate hin jiru'' jedhan.
Innis Israa'el yaaliin kaadikoopataroota (diroonoota) balaliisuuf yaalte kan hin milkoofneefi yaalii qaanneessaa yoo ta'u, isaanis rasaasaan rukutamaniiru'' jedhan.
Iraan haleellichaan booda balaliiwwan imaltootaa irra dhorkaa keessee kan turte yoo ta'u amma kaafte jirti.
Akkasumas Sooriyaafi Iraaq, bakka hidhattoonni Iraaniin gargaaraman socha'an keessattis halkan keessa dhohiinsi gabaafameera, garuu ammoo kallattiidhaan haleellaa Isfaahaaniin wal qabachuu ifa miti.
Ministeerri raayyaa Sooriyaa dirreen ittisa qilleensaa kan kibba Sooriyaa ture misaa'eloota Israa'eliin Jimaata gara barii keessa haleellameera jedhe. Israa'el kana duuba jiraachu kan jette hin jiru.
Isfaahaan irratti amma maalif xiyyeeffatame?
Bulchiinsa Isfaahaan naannoo bal'aa walakeessa Iraanitti argamu yoo ta'u, moggaasaas magaalaa guddoo irraa argateedha.
Naannichis buufata humna qilleensaa guddicha, dhaabbanni oomisha miisaa'el guddichi fi dhaabbilee niikulaaraa dabalatee bakka bu'uraaleen waraanaa Iraan gurguddoon keessatti argamaniidha.
Israa'el dursitee waa'ee tarkaanfii waraanaa fudhattu Ameerikaatti himuu dandeessi, garuu ministirri Dhimma Alaa Xaaliyaan, Antooniyoo Taajaanii walgahii G7 kan Kaapriitti taa'ameerratti gaazexessitootatti akka himaniitti, Waashingiton ''sa'aatii dhumaatti itti himame'' jedhan.
Yaa'icharratti wayita dubbataniitti, Ministirri Dhimma Alaa Ameerikaa Antoonii Bilinkan, waa'ee haleellaa dubbachuu diduun, ''US opareeshinii raawwatame keessaa harka hin qabdu'' jedhan.
Haleellaan Iraan attamiin turtii aangoo Netaaniyaahuu dheerressa?
Haleellaa Iraan Israa’el irratti raawwatteen enyutu buufate, enyutuu kasaare?
Biyyoota Baha Giddu-galeessaa kamitu diroonii caalaa omishee fayyadama?
Haleellaan ammaa kunis Iraan Israa'el irratti dirooniifi misaa'elii dhibbaan lakkaa'aman erga dhukaafteen torban osoo hin gunnee kan mudateedha. Kunis dubbiin hammaachaa jiraachutti ilaalame.
Haleellaan Iraan haala kana dura argamee hin beekneefi baayyee bal'aa turulleen, irra caalaa kan milkaa'e hin turre. Ameerikaa, UK fi biyyoonni michootaa kaanis humna qilleensaa Israa'eliin deeggaruudhaan baayyeesaa fashaleessaniiru.
Haleellaan haala kana dura baramee hin beeknee Israa'el irratti raawwatame sunis haaloo bahumsa haleellaa Ebla 1, 202 gamoo dippilomaasii Iraan kan Siiriyaa keessaarratti dhukaafamee ture.
Israa'el haleellaa sana duuba jiraachu ifatti mirkanneessu baattuulleen garuu baayyee ishee ta'un amanama.
Kun Israa'eliifi Iraan jidduutti muddama dabalaa laata?
Faayidaan guutuun haleellaa dhiheenyaa kanaa ammallee ifa kan hin taane yoo ta'u, Iraan deebii kan kenniituuf ta'unis hin baramne.
Gabaasaan dhimmoota nageenya BBC, Firaank Gaardinar, hangi haleellaa guyyaa Jimaataa 'baayyee murtaa'aa akka fakkeenyaa wayiti' jechuun ibsee, tarii walitti bu'iinsi kana caalaa akka hin deemne gochuuf yaadamee kan qophaa'e ta'uu mala jedhe.
Ministirri Mummee Israa'el Beenjaamiin Neetaanyaahuun Iraan irratti haleellaa raawwachurraa akka of qusataniif janaraalotuma isaafii deeggartoota siyaasaa isaatiin dhiibbaa akka mudachuu malu qopheessaan BBC addunyaa Jeramii Bowan gabaasee ture.
Israa'el waldhabdee diinoota Baha Jidduugala lama kanneen bakka butootaan walwaraanaa turan akka waraanaa kallattii keessa hin seeneef, tarkaanfii kanatti geessuu kamuu akka hin fudhanneef Ameerikaa fi biyyoonni Lixaa dhiibbaa irratti godhaniru.
Israa'eliifi addunyaan deebii akkamii kenne?
Deebiiwwan Israa'el keessaa argaman muraasni qoodiinsa siyaasaa biyyatti agarsiisan. Ministirri Nageenyaa sanyummaa leelliisan, Itaamaar Been Giivar, haleellaan Iraan irratti raawwatame ''dadhabaa ykn okkoolaadha'' jechuun ibsan.
Dursaan paartii mormituu Israa'el Yaa'ir Laapiid, deebii kennaniin, aangoorra akka ka'aniif gaafachuun yaadni qondaalli kun kennaniis kan Israa'el irratti qoofameefi qaanneesseedha jedhan.
Mootummaan UK haleellicha irratti yaada homaa akka hin kennine dubbachuun, garuu ammoo Israa'el ''mirga ofiishee ittisuutiin dubbiin garmalee akka cimne'' dhaabuu qabdi jedhe.
Pirezidantiin Komishinii Awurooppaa, Ursuulaa Voon Der Leeyeen, qamooleen hundi tarkaanfii biraa fudhachurraa akka of qusatan waamicha taasisan.
Diinagdee addunyaa maaltu mudate?
Sababii walitti bu'iinsa Baha jidduugalaa keessatti cimaa dhufeetiin, yaaddoo dhiyeessitiin boba'aan adda cituu danda'a jedhu uumeera.
Haleellaa mudateen booda madaallii gatii boba'aa idil-addunyaa kan ta'e, jikitii bireenti barmeeliidhaan doolaara 1.8 irraa gara doolaara 88tti ol ka'e.
Gatiin boba'aa jalqabarratti hanga %3.n dabalee, haata'u malee wayita haleellaan murtaa'aa ta'unsaa ifa ta'u gatiin deebii'ee tasgabbaa'e.
Gatiin warqee battalumatti garmalee dabalee ture amma gadi deebi'ee jira.
Bifti qeensa namaa fayyaa waliigalaatiif murteessaa ta'uu himu oggeessoonni fayyaa. Kutaan qaamaa kun rakkoo fayyaa adda addaa agarsiisuu akka danda’a himu.
Jijjiiramni halluu qeensaa dhukkuboota hedduudhaaf akeekkachiisa ta’ee tajaajila waan ta’eef xiyyeeffannoo kennuun barbaachisaa ta'uu gorsu.
Namni jijjirama halluu qeensa ofirratti arge tokkos ogeessa bira dhaquudhaan marisiisuun akka barbaachisu gorsu oggeessoonni damee kanaa.
Dhukkuboonni gariin adda baafamuudhaaf yeroo fudhachu malu, ''garuu ammoo dhukkuboonni miilaafi harka irratti mul’atan jiru,'' jetti Dr. Aginees Maayiluu, Doktarri hospitaala Kooptikii Naayirobii hojjatan.
Rakkoon fayyaa qeensa irratti mul'achuun beekamaan keessaa dhibee tiruu, gogaa, kalee, rakkina fi kkf eeruun ni danda'ama.
Haata’u malee, garaagarummaan qeensa yeroo hunda rakkoo guddaa jechuu akka hin taanees ni dubbatu oggeettiin tun.
“Qeensi quba miilaa akka gaariitti kunuunfamuu waan hin dandeenyeef yeroo tokko tokko rakkoo qabaachu mala. Fakkeenyaaf, haalluun qeensa miila keenyaa keelloo ta’uu danda’a,” jetti ogeettin gogaafi piroofeesara Fayyaa Yunivarsiitii Kaatolikii Paaraanaatti Vaaleriyaa Zaneelaa.
Haata'u malee mallattoolee qeensa namaa irratti mul'atan waan rakkoo fayyaa agarsiisuu danda’aniif xiyyeeffannoo kennuufiin barbaachisaa akka ta'e gorsiti.
Qeensa caccaba qabuMADDA SUURAA,GETTY IMAGES
Ibsa waa'ee suuraa,Qeensi akkanaa hir’ina dhiigaa agarsiisuu danda’a
Akka oggeessonni jedhaniitti, namni tokko jijjiirama halluu qeensaa hin baratamne wayita ofirratti arguutti, dafee ogeessaan ilaalamuu qaba.
Fakkeenyaaf, qeensi halluu adii, namni tokko dhukkuba paaraasaayitiidhaan dhufu maaykoosiisin jedhamuun qabamu isaa agarsiisuu danda’a jedhan.
Akkasumas mallattoo walfakkaataan, mallattoo dhukkuba psoriasis jedhamu ta’u danda’a. Kunis dhukkuba gogaa kan yeroo baay’ee jilba, ciqilee fi gogaa mataa irratti cittoo, gogaa ciccitaa ta’ee uumuudha jetti.
Hanqinni soorata tokko tokko, hanqinni nyaataa fi nyaata pirootiinii xiqqaa ta'es rakkoo kana fidu danda’a jetti oggeettiin tun.
Kana malees, “qeensa adii qabaachuunis hir’ina dhiigaa agarsiisuu danda’a. Kun hanqina miniraala sibiila jedhamurraa kan maddu yoo ta’u, qeensi boca fal'aana akka qabaatuu fi akka shuntuuruu gochuu danda’a,” jetti Dr. Maayiluun.
Mallattoolee qeensarratti mul'ataniif agarsiiftuu fayyaa keenyaa ta'e kan biraas jiraachu kaasti oggeettiin tun.
Mallattoolee kanneen irratti hundaa'un wallaansa argachuuf ammoo oggeessa fayyaa marisiisuun murteessaadha jedhu. Hakiimonnis sababa rakkoo kanaa qorachuun adda baasu.
Ibsa waa'ee suuraa,Qeensa halluu keellootti geedarame
Qeensa keelloo
Qeensii haalluunsaa keelloo ta'e kan dhaalootaan ykn dulloomuu qeensa kan argisiisu ta'u akka danda'u dubbattu oggeessoonni.
Akkasumas qeensi haalluu jijjiiruunsaa maaykoosii fi dhibee fangasii adda ta’een kan dhufe ta’uu danda’a jedhu.
Haalluun keelloo akkanaa kunis yeroo tokko tokkoo kan dhibeewwan akka psoriasis, HIV fi dhukkuba tiruu agarsiisadha.
Namoonni tamboo xuuxanis sababii qeensi isaanii kallattiidhaan aara sijaaraatiif saaxilamufuu, haalluun qeensa isaanii jijjiiruu danda'an.
Qeensa tuqaa adii qabu
Qeensa tuqaa adii qabu
Tuqaaleen adiin qeensa irratti akka citaa xixiqqootti qeensa qubaa yookaan miilaa irratti mul'achuu danda'u. Tuqaaleen kunneenis dhukkuba gogaa ‘atopic dermatitis’ jedhamuun beekamu waliin walqabata jedhu oggeettiin tun.
Dhukkubni kunia gogaan akka gogu, ita’uu akkasumas miidhaa rifeensa fida jedhan.
Tuqaaleen akkasi kunis irra caalaa daa'imman xixiqqoo irratti kan mul'atu yoo ta'u, nama umurii kamiyyuu keessatti agaramurratti mul'achuu danda'a.
Qeensa bifa cuquliisa qabu
Qeensi bifa cuquliisaatti geeddaramu yeroo baayʼee kan hin mudannee taʼus, darbee darbee ammoo sababii qoricha tokko tokko fayyadamuutiin wal qabte kan dhufu taʼuu kaasu.
Qorichoota kanaaf madda ta'an keessa qorichi finnisa yaaluuf kennamuu fi qoricha busaa yaaluuf kennamu kan eeramaniidha.
Haalli akkasii yeroo nama mudateetti atattamaan hakiimii mariisiisuun, qoricha sana dhaabuun wallaansa haaraa itti fufuun barbaachisaa ta’uu gorsu oggeessoonni.
Qeensa infeekshiniin qabame MADDA SUURAA,GETTY IMAGES
Ibsa waa'ee suuraa,Qeensi akkanaa infekshinii fangasii qaba
Qeensa infekshinii fangasiin qabame
Infekshiniin qeensaa yeroo baayyee kan maaykoosis infekshinii fangasiin dhufu yoo ta’u, erga wallaansa argataniin bodalleen erga yaaliin dhaabbateen booda deebi’ee mul’achuu danda’a ta'a.
Hordoffiin sirnaan kan hin taasifamne yoo ta'e, qeensi tun irra deddeebiin miidhamuu danda’a.
Rakkoon kun irra caalaa qeensa miila kan mudatu yoo ta'u, namni rakkina akkasii mudate tokkoos yoo xinnaate hanga ji'a jahaatti yaalamuutu barbaachisa.
Namoonni rakkoo akkanaa qaban, qoricha sirnaan fudhachuufi wal’aansi hanga xumuramutti gorsa hakiimaa of eeggannoodhaan hordofuu qabu.
Yeroo garii qeensi bal’dhate, ispoonjii fakkaataa ykn dhiita’ee akka fal'aana garagalfameetti mul’achu danda'a. Rakkoon kunis ‘Nail clubbing’ jedhama.
Haalli akkasii kunis qeensa muraasa ykn hundasaanii irratti dhiibbaa uumuu danda'a. Rakkoon akkasii kunis yeroo baayyee, quba guddaa irraa jalqabe gara qeensa birootti babal’ata.
Walumaagalattis, sababii ykn maddawwan qeensi keenya itti haalluun saa jijjirame hubachuu fi rakkinichaaf yeroodhaan wal’aansa barbaachisu taasisuun, jireenya fayya qabeessa ta’e jiraachuuf akka nama gargaaruu gorsu oggeessoonni.
Qonnaan-bultuu Barakat, magaalaa Finfinnee keessatti omishaalee qonnaa omishte kallattiin fayyadamtootaaf dhiyeessuu erga eegaltee torbee lama qofa akka ta’e himti.
Yeroo ammaattis giddugalawwan kuusaafi gurgurtaa omishaalee qonnaa Kutaalee Magaalaa Lammii Kuraa fi Kolfee Qaraaniyoo keessatti argaman keessatti omishaalee qonnaa gurguraa akka jirtus himteerti.
Giddugalawwan kunneen qaala’insa jireenyaa hir’isuufi gabaa tasgabbeessuu kaayyeefachuun bulchiinsa magaalichaan kan ijaaraman yemmuu ta’u, omishtoonniifi fayyadamtoonni kallattiin walirraa akka bitan kan dandeessisanidha.
“Uummanni kallattiin dhufee wanta barbaadu, hanga barbaadu fudhatee deemuu danda’a” kan jettu Barakat, kanaan dura garuu qonnaan bultoonnifi fayyadamtoonni walirraa fagoo akka turan himti.
“Kanaan dura akkuma qonnaan bulaa kamiyyuu omisha keenya gara Finfinnee fidnee daldaltootaaf laanna ture. Isaan fayyadamtootaaf gurguranii komishinii isaanii, kanfaltii namoota meeshaa fe’an fi buusaniif kanfalan, kanfaltii kiraafi kanneen biroo irraa hir’isanii maallaqa nuuf galchu ture” jetti.
Amma garuu fayyadamtoonni omishaalee qonnaashee ‘gatii qonnaan bulaatiin’ irraa bitaa jiraachuu himti.
Garuu gatiin qonnaan bulaa maali jennee gaafii gaafanneef, gatiin kun kan qonnaan bultoonni, daldaltoonnifii Biiroon Daldalaa Finfinnee waliin ta’uun murteessan akka ta’efii baasii omishicha omishuuf bahe ilaalcha keessa galchuun kan murtaa’u akka ta’es himti.
“Bu’aan addaa irratti hin herreegamu. Bu’aa hanga dhibbeentaa 10 qofatu heyyamama. Sababnisaas nuti kasaaru hinqabnu, deebinee omishuu qabna. Kanaafi bu’aan sun (10%) kan murtaa’e” jetti.
“Duraan omisha keenya finnee daldalaaf laanna. Daldalaan immoo gatii fedheen gurgura. Qaamni biraan isarraa fudhatemmoo akkasuma dabalee gurgura. Kanaaf gatiin omishichaa dacha lama yookiin sadi erga dabalee booda uummata bira gaha” jetti.
Bifa kanaan qonnaan bultoonnis ta’e fayyadamtoonnii fayyadamoo akka hintaane kan himtu Barakat, omishtoonni fi fayyadamtoonni fuulleetti walarganii walirraa bituufii gurguruun isaanii rakkoo duraan ture akka fures himti.
Haaluma kanaan timaatimni kiiloon tokko yeroo ammaatti daldaltoota biratti yookiin suuqiiwwan keessatti birrii 2-30’n fayyadamtootaaf gurguramaa kan jiru ta’ullee isheen garuu birrii 10-17’tti gurguraa jiraachuu himteerti.
Qullubbii diimaan immoo iddoowwan tokko tokkotti kiiloodhaan birrii 8-90’tti gurguramaa jiraachuu himuun, isheen garuu birrii ’tti gurguraa akka jirtu himteerti.
Rakkoon nurraa dhaabbateera…
Qaala’insa gatii omishaalee garagaraarratti yeroo garagaraatti uumamuuf daldaltoonnifii giddu deemtonni biroon sababa akka ta’an himama.
Kunis omishaalee gatii cabsaan qonnaan bultootarraa bituu, gabaatti osoo hinbaasiin mana kuusaa keessatti dhoksanii kaa’uu fi daballii gatii sababa qabeessa hintaane taasisuu ofkeessatti qabata.
“Kana dura omishni baay’inaan yoo jiraate daldaltoonni gatii hintaane siif kennu. Fakkeenyaaf ani omishuuf birrii 10 kan itti baase yoo ta’e ‘yoo gurgurte birrii lamatti gurguri’ naan jedhu. Gatii omishicha sasaabuuf baasellee kan hin uwwisneen jechuudha” jetti Barakat.
Sababa kanaanis qullubbii diimaafii timaatima omishte lafatti gadi naquuf dirqamtee akka turtes yaadachiisti.
Haata’u malee, bulchiinsi magaalaa Finfinnee qonnaan bultoonnifi fayyadamtoonni kallattiin bittaafi gurgurtaa akka raawwataniif haala mijeessuunsaa qonnaan bultoota akkasheetti iddoo gurgurtaa argataniif furmaata kan fide ta’uu dubbatti.
“Nuyi qonnaan bultoota suuqii arganneef rakkinni sun guutummaatti nurraa dhaabbateera” jette.
Kana malees fayyadamtoonnis gammadoo akka ta’an himuun, “rakkoon isaanii guutummaatti furameera jedhee hin amanu.
Garummoo hanga ta’es ta’u waan kana arguun salphaa miti. Qonnaan bultoonni biroon dabalataan yemmuu gara gabaa kanaatti seenan rakkoon keenyas, kan isaaniis ni furama jedheen amana” jechuun qonnaan bultuu Barakat Warquu himteerti.
Barakat Gabareewaa eenyu?
Ofiishees ‘qonnaan bultuu cimtuu’ ‘Qonnaan bultuu Barakat’ jechuun of waamti. Haala ittiin qonnaan bultummaa ogummaa kabajamaa ta’u itti ibsitus qabdi.
Ofii gara Itoophiyaa hin deebii’in dura Ayirlaandi Dabiliin jiraataa turte. Haadha ijoollee sadii kan taatee Barakat, dhalattee kan guddattees Hawaasaatti.
Maatiin ishees hojjattoota mootummaa turan. Barnoota ishee sadarkaa tokkooffaa fi lammaffaa achuma Hawaasaatti xumurte. Isaan booda ture gara Sudaan Kibbaatti kan imalate.
Sudaan Kibbaatti raayyaa Ittisaa keessa hojjattee jirti. Mana galmee mana maree biyyattii keessas hojjattee jirti.
Sudaan Kibbaatii ammoo gara Yugaandaa imalte. Yugaandaatti ammoo Yunivarsitii Kaavendishitti seera osoo barattuu, Yugaandaa fi Sudaan Kibbaa jidduu deddeebi’aa waggoota torbaaf hojjachuu itti fufte.
Abbaan warraashee lammii Ayerlaandiin kan wal barte achumatti. Achinis gara Ayerlaandiitti imaltee jireenyashee magaalaa guddoo biyyattii Dabliin godhatte.
Barakat gara qonnaatti kan galte sababii abbaasheetiin ta’u dubbatti. ''…Abbaan koo Mana barnootaa Sadarkaa tokkoffaa Taabooritti barsiisaadha. Kooleejjii barsiisotaafi mana barnootaa barnoota fagoo Maandeellaattis ni barsiisa ture. Yeroo boqonnaatti qonna nu agarsiisu ture.
Qonna guddaa osoo hintaane heektaara 2 ykn 3tu lafa maatii irra ture kan nutti agarsiisu…’’
Abbaan ishee ganna yeroo boqonnaa argatan gara Sulultaa qabatanii isaan waliin akka deeman yaadatti. Abbaashee waliinis qonna keessa hojjachaa ganna akka dabarsan kaafti.
Bona ammoo mana keessatti biqiltuuwwan adda addaa qopheessu turan.

Dubartiin ijjishee gaddaan guuteefi sagaleenshee qallate kun namoota miiliyoonaan lakkaa'aman sababa waraana Sudaaniin qe'eesaanirraa buqqa'anii kaampiiwwan keessa jiran keessaa tokko.
Waraanni waliinii humna dafee qaqqabaa(RSF) fi waraana biyyaalessaa gidduutti erga ka'ee waggaa guuteen rakkoo dhalate Dhaabbanni Biyyoota Gamtoomanii ''rakkoo beela isa hamaa addunyaati'' ittiin jedheera.
Qiismaa Abdirahmaan deeggarsa namoomaa argachuuf hiriira suuta socho'urra jirti. Garaanshee garuu achi hin jiru.
Akka isheen jettutti ijoolleenshee sadii hanqina nyaataafi dhibeedhaan ji'oota afur keessatti lubbuu dhabaniiru.
Haati kun Kaaba Daarfuur kaampii baqattootaa Zamzam keessatti buqqaatota kaan waliin qubatteetti.
Waraanni gaaga'aan Sudaan kun waggaa lammaffaatti ce'aa jiraachuun yaaddoo fi dararaa hammeesseera.
Dhaabbatni deeggarsa fayyaa, Médecins Sans Frontières (MSF) Amajjii darbe kaampii kanatti garaagartummaa sa'aa lamaan daa'imni tokko du'aa jiraachuu bira gahuu ibse.
Hanqinni nyaataa, bishaan dhugaatii, waldhaansa fayyaa gahaafi dhibeewwan waldhaanamuu danda'aniin ijoolleen dhumaa jiraachuu ibse.
Daarfuur keessa dhaabbatni gargaarsaa takkittiin achitti hafe dhaabbata MSF kana qofa.
Dhaabbatichi daa'immaniifi haadholii saaaxilamoo adda baasuuf qorannoo godhee bu'aasaa BBCf qodeera.
Akka bu'aa qorannoo kanaatti daa'imman umrii shanii gadii 10 keessaa sadii hanqina nyaata madaalawaan miidhamaniiru.Haadholii ulfaafi hoosisan keessaa tokko sadaffaanis rakkoo walfakkaataa keessa jiru.Balaa hammaataatu dhufaa jira jechuun akeekkachiise.
Sudaanitti hoogganaa Oppireeshinii MSF kan ta'an Abdallaa Huseen sadarkaan rakkoon kun irra jiru balaa hanqina nyaata madaalawaa isa hamaadha jedhamee madaallii kaahametti dachaa lama ta'aa jedhu.
''Ijoollee hunda Daarfuuritti qaqqabuu qabnu bira hin geenye, Kaaba Daarfuurille. ammayyuu waayee kaampii tokkoo haasofna'' jedhan.
Gaazexessitoota biyya biraaf Daarfuur keessa galuun akkaan rakkisaadha, dhaabbileen gargaarsaas akkasuma.
Qiismaa Abdirahmaan seenaashee gaddisiisaa abbaa kaameraa naannoosan jirutti himte.
Ijoolleeshee hospitaal geessuuf ykn qoricha bituuf akka hin dandeenye himti.
''Mucaan koo jalqabaa faarmaasiidhaa osoo manatti deebi'aa jirruu du'e, kan lammataa guyyaa jaha booda sababa hanqina nyaataan du'e.''
Kutaa Daarfuur kaampiin Zamzam keessa jiru waraana waggoota 20 darbaniif adeemaa tureen bakka namootni hedduun itti baqaataniidha.
Waraana waliinii erga eegalee waggaa guuteen walqabatee ammoo humni dafee qaqqabaa, RSF, kutaalee Daarfuur baayyee to'achuurraa kan ka'e dhaabbileen gargaarsaa naannichi gadhiisanii bahuuf dirqamaniiru.
Somaaliyaan Somaaliyaatti ambaasaaddarri Itoophiyaa, Muktaar Mohaammad Waaree, sa’aatii 72 keessatti biyyattii keessaa akka bahan ajajje.
Manni Maree Ministeerotaa Somaaliyaa walgahii har’a gaggeesseen murtee kanarra gahuu Ministeerri Dhimma Alaa Somaaliyaa beeksiseera.
Ambaasaaddarichi akka bahan itti himamuu ibsichi eereera. Dabalataan, Waajjiraaleen Qontsilaa Itoophiyaa Haargeessaafi Gaarowee jiran guyyoota torba keessatti akka cufaman murtaa’uu ibse.
Akkasumas, Itoophiyaatti Ambaasaaddara Somaaliyaa kan ta’an mariif gara Moqadiisuu waamamuus Ministeerri Dhimma Alaa Somaaliyaa ibseera.
Tarkaanfiin kuni kan fudhatame birmadummaa, tokkummaa, walabummaafi daangaa Somaaliyaa kabachiisuuf akka ta’e ministeerichi ibseera.
Dhimma kanarratti gama mootummaa Itoophiyaa wanti ammatti jedhame hin jiru.
Dhimma murtee kanarratti Rooyitars Dubbii Himaa Ministeera Dhimma Alaa Itoophiyaa Nabiyyuu Tadlaa gaafatuus odeeffannoo hinqabu jechuu isaanii gabaaseera.
Itoophiyaan baatii sadii dura bulchiinsa Somaaliyaarraa walabummaa labsatte Somaalilaand waliin dhimma ulaa galaanaa erga waliigalte booda hariiroon Somaaliyaa waliin qabdu muddama seeneera.
Lammiileen Itoophiya Somaalilaand jiraatan waliigalteen biyyoota lameen gidduutti mallatteefamuu hordofee miidhaan irra gahaa jiraachuu kana dura BBC'n odeeffatee ture.
Akka murtee kanaan wajjirri qontsilaa Puntilaandiifi waajjiraalee qontsilaa lama Somaalilaanditti argaman ani cufamu.
Mootummaan Somaaliyaa erga waliigalteen raawwatee ji’oonni lakkaa’ame booda murtee kanarra akkamiin akka gahe hin beekamu.
Murteen Somaaliyaa kuni tibbana Somaaliyaaf beekkamtii dhowwachuu kan labsatte Puntilaand tibbana jila gara Itoophiyaa erga ergitee booda dhagahame.
Ministirri Maallaqaa bulchiinsa hamma tokko of bulchitu Puntilaand guyyaa Roobii daawwannaaf Finfinnee seenuun Ministir Di’eetaa Ministeera Dhimma Alaa Itoophiyaa waliin mari’ataniiru.
Mootummaan Itoophiyaa waajjiraalee qontsilaa Somaalilaandiifi Puntilaand keessaa qabdu akka cuftu murtaa’uun isaa rakkoo Somaaliyaan bulchiinsota kana waliin qabdu kan akeekudha.
Somaaliyaatti ambaasaaddara Itoophiyaa kan ta’an Muktaar Mohaammad kana dura waa’ee Somaaliyaa wanti miidiyaatti dubbatan mormii kaasee ture. Isaaniis boodarra dhiifama gaafataniiru.
Akkaataa Itoophiyaan Somaalilaand waliin raawwatteen Itoophiyaan qarqara galaanaa 20km bal’atu ni argatti.
Itoophiyaan bakkee kanatti buufata humna galaanaa akka hundeessituufi Somaalilaandiif beekamtii ni kenniti jedhamuu isaa hordofe Somaaliyaan mufii guddaa dhageessiste.
Dhimmichas Gamtaa Afrikaa darbees Dhaabbata Biyyoota Gamtoomaniin geesseetti.
Pirezidantiin Somaaliyaa Hasan Sheek Mohaammud Yaa’ii Gamtaa Afrikaarratti akka hin hirmaanne humnoota nageenyaa Itoophiyaan dhorkame jedhuun isaanii dhimmicha hammesseera.
Itoophiyaan himannaa kana mormiteetti.
Jilli Somaaliyaa humnoota nageenyaa mootummaan ramadeef hin fudhadhu jechuun eegdonni isaanii meeshaa waraanaa hidhatanii bakka yaa’iin adeemsifamutti seenuuf yeroo jedhan qaamolee nageenyaa Gamtaa Afrikaan dhorkamuu ibsite.
Manni Maree Nageenyaa Biyyoota Gamtoomanii si’a lama dhimma kanarratti mari’ateera.
Marii UN kanarratti bakka bu’aan Somaaliyaa waliigalteen Itoophiyaa Somaalilaand waliin raawwatte ‘waraana labsuun qixxaata’ jechuun Itoophiyaan daangaa Somaaliyaa fudhachuufi jechuun himataniiru.
UN’tti bakka bu’aan Itoophiyaa himannaa Somaaliyaa mormuun qeeqaniiru.
Waliigalteen Itoophiyaan Somaalilaand waliin irra geesse waan kana dura hin turre miti, adeemsa idil-addunyaas kan faallessu miti jechuun Itoophiyaan mormiteetti.
Waliigalteen Itoophiyaafi Somaaliyaa akkuma ifa ta’een biyyoonni addunyaa adda addaa birmaadummaan Somaaliyaa kabajamuu qaba jedhanii ibsaa turan.
Namichi pirezidantii Yukireen Volodmiir Zelenskii ajjeesuudhaaf tajaajila tikaa Raashiyaa waliin hojjataa ture jedhame Polaanditti to’annaa jala oole.
Abbaan alangaa Polaand, nama Pooweel Kee jedhamu odeeffannoo buufata daandii qilleensaa Poolaandii keessatti argamaniifi pirezidantiin Yukireen yeroo heddu itti fyyadamanii akka walitti qabuuf Raashiyaadhaan itti gaafatamummaan kennameefiira jedhan.
Namni kunis to’annaa jala kan oolfame haaluma eeruu waajjiirri tika Yukireen mootummaa Poolaandiif kenneen ture.
Abbaan alangaa namtichi buufata xiyyaarichaa ilaalchisuun odeeffannoo Raashiyaadhaaf dhiyeesse jiraachurratti kan jedhe hin jiru.
Pooweel Kee yoo balleessaan kan irratti argamu ta’e, waggoota saddeetiif hidhamuu danda’a jedhan.
Ibsi mootummaa Polaandiin kenname akka jedhuutti, shakkamaan hojii basaasaa kana akka hojjatuuf tika Raashiyaatiin kallattiin gaafiin dhiyaateef.
Innis Raashiyaanoota ‘‘kallattiidhaan waraana Yukireen keessatti hirmaatan dubbiseera’’ jedhameera.
Dhaabbanni tika Raashiyaatis Pooweel Kee buufata xiyyaaraa Razeszowu-Jaasii’onkaa kan kibba-baha Polaandiitti argamuu odeeffannoo akka walitti qabuuf itti gaafatamummaa kenneefiira.
Raashiyaan osoo weerara guddaa Yukireen irratti hin raawwatiin dura, buufanni xiyyaaraa kun kan sochii baayyee hin qabneefi buufata xiyyaaraa xiqqaa ture.
Weerarichaan booda garuu biyyoonni lixaa karaa ittiin Yukireeniif meeshaa waraanaa dabarsan ta’u hordofee, waggoota lamaan darban keessa hojiin babalisuu hojjatameefiira.
Xiyyaaronni meeshaa waraanaafi mi’a fe’anii fi ka’umsi isaanii Ameerikaafi Awurooppaa ta’e buufata xiyyaaraa sanatti buusuu.
Meeshaalee waraanaatis konkolaatoota fe’umsaa gurguddoodhaan daangaa Yukireen kan fageenya km 100 irratti argamuutti geeffamu.
Kana malees, dureewwan gara Yukireenitti imalan buufata xiyyaaraa kanatti fayyadamu. Yeroo ammaatti naannoon qilleensaa Yukireen balaliinsaaf cufaa waan ta’eef, pirezidantii Ameerkaa Joo Baayidan dabalatee, dureewwan gara Yukireen yoo imalan buufata xiyyaaraa kanatti fayyadamu.
Dureewwan yeroo baayyee Polaand galuudhaan achii gara magaala guddoo Yukireen Kiyiv baabuuraan imalu. Zelenskiin kanaan dura dowwannaa biyya alaatiif biyyaa yoo bahu buufata xiyyaaraa Razeeszowu-Jaasii’onkaa fayyadamu.
Buufata xiyyaaraa kanarratti Raashiyaa basaasa akka raawwattu yoo himamau kun kan yeroo jalqabaa miti.
Wagga tokkoon dura mootummaan Polaandi naannoo buufata xiyyaarratti kaameeraawwan dhaabuudhaan lammiilee biyya biraa basaasaa turan jedheen hedduu to’annoo jala oolchee ture.
Jalqaba torban kanaa irraa eegalee kutaalee Oromiyaa adda addaa keessatti qaamolee nageenyaa mootummaafi hidhattoota Waraanaa Bilisummaa Oromoo (WBO) gidduu walitti dhukaasuun akka ture, ajjeechaan namoota nagaas raawwatamuu jiraattoonniifi dhaabbileen siyaasaa ibsan.
Godinaalee Wallagga Bahaa, Shawaa Kibba Lixaa fi Shawaa Bahaa keessatti bakka adda addaa walitti bu'iinsi akka ture jiraattotni BBC'tti himaniiru.
Godina Arsii Lixaa keessatti ammoo namootni nagaan miseensa maatii tokkoo ta'an qaamolee nageenyaan ajjeefamuu Addi Bilisummaa Oromoo ibseera.
Ta'iiwwan torban kana keessa bakka adda addaa raawwataman ilaalchisee jiraattotaafi aanga'oota dubbisuuf yaallee bakka hedduutti aanga'oota argachuu hin dandeenye.
Jiraattonni dubbisuuf yaalle gariinis yaaddoo nageenyaa cimaa keessa jiran irraa kan ka'e yaada kennuuf sodachuu ibsan. Iddoowwan yaada jiraattotaa arganne kessaa tokko aanaa Sibuu Sireeti.
Dilbata darbe ganama Godina Wallaga Bahaa aanaa Sibuu Siree dhiyeenya magaalaa Sireetti hidhattootni WBO haxxee hidhuun qaamolee nageenyaa mootummaarratti haleellaa raawwachuu jiraattota naannichaarraa iyyaafanneerra.
Namni nageenya isaaniif yaaddoo qaban irraa ka'e eenyummaa isaanii akka hin ibsine nu gaafatan tokko Dilbata ganama haleellaa raawwate kana hordofee walitti dhukaasni meeshaa guguddaa dabalate raawwatamuu himaniiru.
Namni imalarra turan tokkos sensa magaalaa Sireerratti rasaasa hedduu argaa darbuu himan.
''Rasaasni daandii guutee ture'' jechuun kan ibsan namni kun, magaala Siree wayita seenan miseensonni waraana mootummaa hedduun maaraa Hospitaala Siree guutanii akka argan himaniiru.
Walitti dhukaasa kanaan miidhaa gama lamaaniinuu qaqqabe beekuuf yaaliin goone hin milkofne.
Haata'u malee ta'ii kana hordofee qaamoleen nageenyaa mootummaa naannoo sa'aa lamaafi walakkaattii namoota 12 walitti qabanii ajjeesanii jedhan jiraataan naannichaa.
Namootni ajjeefaman 11 guyyaadhuma Dilbataa sana booll'a sadiitti awwaaluu isaaniis himan.
''Namoota afur boolla tokkotti namoota biroo afur ammas booll'a tokkotti, namoota biroo sadii ammoo bakka tokkotti awaalle'' jedhan.
Ajjeechaan kun ganda Lalisaa bakka mootoo jedhamuufi magaalaa Sireerraa km fagaatee argamutti raawwachuu himan.
''WBO jalqaba qaamolee nageenyaa mootummaa erga haleelee baqatee boodadha ajjeechaan namoota kanarratti kan raawwatame.''
Namootni ajjeefaman martii dhiira akka ta'an dubbatan.
Dhimma kana irratti miidiyaaf dubbachaa jiraachuu isaaniif yaaddoo guddoo akka qaban kan himan namni kun, ''isinitti himuu keenyaan waan du'a filannee nutti fakkaata'' jechuun yaaddoo isaanii ibsatan.
Haaluma walfakkaatuun halkan Kibxatatti bari’u Godina Shawaa Bahaa magaalaa Baatuutti hidhattoota WBO fi qaamolee nageenya mootummaa gidduu lolli akka ture jiraattotni himnaiiru.
Jiraataan Magaala Baatuu nageenya isaaniif jecha maqaan isaanii akka hin ibsamne gaafaatan “galgala naannoo sa’aatii 3 hanga  gidduutti gara lixa magaalaa Baatuutiin hidhattoonni bosonaa dhufanii dhukaasa banan. Warra bosonaa keessaa namni tokko ajjeefamee reeffisaa daandiirratti agarsiifamaa ture” jedhan.
Lola halkan ture kanaan namoota nagaa irra miidhaan gahuu fi dhiisuu odeeffannoo akka hin qabaannee fi magaalichatti hidhattoonni dhufanii yoo dhukaasa banan kuni kan jalqabaa akka hin taane dubbatan.
“Ammaan duras yeroo sadi kan ta’u magaala seenanii namootafaa fudhachaa turan. mana jireenyaa poolisoota lamaa fi hojjetaa mootummaa tokko irrattis dhukaasa bananii ture” jedhu.
Ajjeechaa nama siyaasaa Battee Urgeessaa hordofee magaalota Maqii fi Baatuutti haalli nageenyaa tasgabbii akka hin qabne kan himan jiraataan kuni, Magaalli Baatuu sochiin hawaas dinagdee amma dura turerraa daran daangeffamuu himu.
“Magaalli Baatuu amma yaaddoo nageenyaa qabdi. Galgala sa’aatii tokko yeroo ta’u sochiin hundi ni dhaabbata. Tajaajilli geejjibaas Baatuudhaa gara magaalota olla haleellaa dheengaddaa sana booda laafee ture” jedhan.
Gama kaaniin ABO ibsa baaseen ''Ebla 1, 202 Kibba Baha Oromiyaa Godina Arsii Lixaa Onaa Adaabbaatti waraanni Biltsiginnaa miseensa maatii tokkoo ukkaamsanii deemuuniin kaan ajjeesanii gatanii kaan achi buutee dhabamsiisuu caasaa keenya irraa mirkaneeffaneerra'' jedheera.
Dhaabichi haala ammaa kutaalee Oromiyaa keessa jiruun ''goolii diimaa bara dargii kan caaludha'' jechuun kan ibse yeroo ta'u, aadde Ruqiyya Sadee fi Dargaggoo Abdulkariim Jawaaroo Sadee Adaabbatti ajjeefamuu ibseera.
''Ajjeechaa suukaneessaa DERGn 'Goolii Diimaa' uumuun uummata fixe caalaa ajjeechaan suukaneessaan dachaan Goolii Diima DERG caalu murna Biltsiginnaa “KOREE NAGEENYAA” Oromoo ajjeesuuf hundeeffamteen ummanni keenya duguugamaa jira. Kun Adda Bilisummaa Oromoo akkaan yaadesseera'' jedheera dhaabichi.
Himannaa ajjeechaa namoota nagaa dhaaba ABO kana dabalatee yaadota jirattotarraa dhageenyeerratti aanga'oota aanaafi magaalotaa akkasumas mootummaa naannoo Oromiyaa dubbisuuf yaaliin goone hin milkoofne.
Tibba kana Raayyaan Ittisa biyyaa fi marsaaleen hawaasaa mootummaa naannoo Oromiyaa kutaalee Oromiyaa adda addaa keessatti hidhattootn WBO hedduun karaa nagaa harka kennaachaa jiraachuu gabaasaa jiru.
Dhimma kanarrattis deebii mootummaa Oromiyaa eegaa jirra.
WBO fi mootummaa Itoophiyaa gidduutti lola waggaa shaniif gaggeefamaa jirutti xumura gochuuf mariin marsaa lamaan gaggeefamee osoo hin milkaahiin hafeera.
Mootummaan marii nagaaf ammas balballi banaa akka ta'e himus mariin kan biraa jiraachuufi dhiisuun hin beekamne.
Marii nagaa lammaffaarratti gaffiin WBO irraa dhiyaate kan mootummaan Federaalaa kennuu danda'uun ol waan ta'eef gufachuutu gabaafame.
Abboomaa Mitikkuu Waaqoo jedhama. Maqaan qabsoo inni ittiin beekamu 'Abbaa Xiiqii jedhama. Abbaa Xiiqii kan jedhameef xiiqii namaan qabatee osoo hin taane waan hojjatu tokko xiiqiin hojjatee galmaan gahu malee waan duubatti hin deebineefidha.
Carroomee umurii rifeensa lama itti biqilchan hin agarre, ganna 32 ykn 33 caala lafarra hin jiraanne, akka warri isa beekan jedhanitti. Garuu seenaa dhalootatti darbu hojjatee darbe jedhama.
Gaggeessitoota Adda Bilisummaa Oromoo (ABO) 10 gammoojjii Somaaliyaa bakka Shinniggaa jedhamutti "amantiin adda hin baanu nu martuu Oromoodha" jedhanii ajjefamaniifi boolla Shinniggaatii olitti warra maqaasaanii seenan kaasu keessaa tokko Abboomaa Mitikkuu (Abbaa Xiiqiti).
Sochii barattoota yunivarsiitii keessatti shoora guddaa taphachuu kaasee hanga qabsoo hidhannootti nama fulla’eedha.
Abboomaa Mitikkuu nama beekaa, kutataafi waan itti amane dubbachuufi raawwachuuf duubatti hin deebine akka ta’e himu namoonni itti dhiyeenyan isa beekan.
Abboomaa Mitikkuu umurii gabaabaa jiraate keessatti maqaa guddaa akkamiin horate? Qabsoo uummanni Oromoo keessumaa bara Dargii gaggeesse keessatti shoorrisaa maali? Seenan maalin isa yaadata gaaffilee jedhaniifi kaan irratti xinxaala kana isiniif dhiyeessineerra.
Obbo Dheerressaa Qixxee yeroo Addi Bilisummaa Oromoo hundeeffamee kaasee qabsoo ABOn gaggeesse turaniifi Abboomaa Mitikkuu itti dhiyeenyan beekaniidha.
Bara Dargii keessa waggaa 10 hidhamanii erga bahanii booda bara Chaartaraa namoota biiroo ABO Naayiroobii Keeniyaatti akka bananiif ergaman keessaa nama jalqabaa akka ta’anis himu.
Obbo Dheeressaan turtii BBC waliin taasisaniin Abbomaa Mitikkuu, keessumaa Yunivarsiitii Finfinnee, kan yeroo sana Yunivarsiitii Qadaamaawwii Hayila Sillaasee, jedhamu kaasee sirriitti akka beekaniifi nama jabaa qabsoo Oromoo keessatti guumachee darbe ta’uu human.
‘Abboomaan maatii barateefi qabsaa’aa keessaa bahe’
Abbooman, Obbo Mitikkuu Waaqoofi haadhasaa Aadde Margee Miijanaaf ilma angafaati.
Obbolootasaa keessaa Abeel Mitikkuu yeroo dheeraaf waliin qabsaa’aa akka turan kan himan Obbo Dheeressaan, Abboomaa Mitikkuu maatii qabsa’aa, jabaafi barate keessatti dhalatee akka guddate dubbatu.
Abbaan Abboomaa Obbo Mitikkuu Waaqoo Yuunivasriitii Haramayyaa irraa bara bulchiinsa Hayilassillaasee nama digrii jalqabaan eebbifamaniifi miseensa Waldaa Maccaafi Tuulamaa keessattis hirmaannaa guddaa qabaniidha. Baaroo Tumsaa fa'aa waliinis walitti dhufeenya gaarii akka qabanis himu.
"Barattoonni Oromoo bakka garaa garaa irraa dhufne mana Obbo Mitikkuutti wal-geenyee waa'ee qabsoo mariyataa turre," jechuun Abboomaa qofa osoo hin taane maatinuu qabsoo keessa akka turan himu.
Maatii qabsaa’aafi barate keessatti dhalachuun Abboomaafi obbolootasaa kan akka Abeeliif ija qabsoo akka baneefis kaasu.
“Obbo Mitikkuun miseensa [Waldaa] Maccaafi Tuulamaa keessaa tokko turan. Maatii sabboonaafi qabsaa’aa keessaa dhalata gurbaan kun [Abbooman],” jedhu.
Obbo Dheeressaan akka jedhanitti, Abboomaa Mitikkuu Gimbiitti dhalatus maatinsaa nama barateefi qabeenya waan qabaniif yeroo inni daa’imaa Finfinneetti galan. Kanarraa kan ka’e Finfinneetti yeroo sana manneen barnootaa bebbeekamoo kanneen akka American Community School fa’aatti barate. Mana baruumsaa kanatti ijoollee lammiilee biyya alaafi namoota qabeenya qabaniitu barata ture.
“Dhumarratti hanga yunivarsiitii galutti [kutaa 9-12] mana baruumsaa 'elliitii' [warri qaroon itti baratan] Tafarii Makonninitti barate,” jechuun Abboomas ta’ee maatii isaa wajjin sirriitti akka wal-beekan dubbatu Obbo Dheeressaan.
Baruumsan waggaa lama Abboomaa akka dursan kan himan Obbo Dheeressaan, osoo inni yunivarsiitii hin galiin daa’imummaa kaasee akka beekaniifi nama yaada ‘tarkaanfataa’fi waa walitti qabuufi gurmeessuu jaallatu akka ta’es himu.
Maatiin Abboomaa Mitikkuu Finfinneedhaa mana jireenyaafi jireenya fooyyee kan qaban ta’uusaanin manneen barnootaa bebbeekamootti barachuuf carraa argachuusaarraa kan ka’e Abbooman baruumsatti cimaafi dandeettii afaan Ingiliffaallee sirriitti qaba ture.
Kanarraa kan ka’e namoonni Abbomaa wajjin falmanii amansiisun akka itti ulfaatu himu Obbo Dheeressaan.
Yunivarsiititti Mallas Zeenaawwii caala Abboomaa Mitikkuutu beekamaa ture’
Abboomaa Mitikkuu osoo warraaqsi barattootaa hin eegalin dura bara 1973tti Yunivarsiitii Finfiinnee seene. 
Osoo inni waggaa lammaffaa baruumsa Ikonomiksii barataa jiruu warraaqsi barattootaa bara 197tti dhohe. 
Yeroo sana namoota inni wajjin ture keessaa tokko qondaala duraanii TPLF waraana Kaaba Itoophiyaarratti du’e Abbaay Tsahaayyee wajjin Ikonomiksii barataa turan.
Muummee Ministeera duraanii Itoophiyaa kan turan Mallas Zenaawwii caalaa Abboomaafi Abbaay Tsahaayyee beekamoo akka turan himu Obbo Dheeressaan. 
Yeroo sana barreessaa olaanaa Gamtaa Barattootaa ta’uun dorgommii cimaa qaba ture. 
Barattoonni Oromoofi kan Tigraay irraa dhufan aangoo gaggeessummaa barattootaa of-harka galfachuuf dorgommii falmii cimaan akka turetu himama.
Abbooman nama Finfinneetti guddate ta’uusaatin barattoota saboota garaa garaa irraa dhufan biratti baay’ee jaallatamaa ture.
“Laggasaa [Mallas] Zeenaawwii beekamaa hin turre, inumaayyuu Abbaay Tsahaayyetu irra beekamaa ture. 
Mallas, Siyyee, [Abbaay Tsahaayyee]fi Abboomaan fa’aa 'baachii' tokko turan. 
Abboomaa wajjin kan dorgommii seene Mallas osoo hin taane namoota biraati.
“Ijoollee Finfinnee waan ta’eef warra Amaaraa, Oromoofi [kaan birratti] baay’ee jaallatama ture. 
Dandeettii cimaa qaba. Yoo barbaades konkolaatadhaan deema, garuu of-hin tuulu.
Xiiyyeeffannoonsaa qabsoo Oromoo jajjabbeessuufi ijoollee Oromoo jajjabeessurratti ture,” jechuun Abbooman sagalee guddaadhan barreessaa olaanaa Gamtaa Barattootaa ta’ee akka filatame kaasu gameessi siyaasaa Obbo Dheeressaa Qixxee.
Abboomaa Mitikkuu barreessaa olaanaa Gamtaa Barattoota yunivasriitii ta’ee osoo jiruu bara 197tti warraaqsi Dargii aangotti fide dhohuun deemsa qabsoo isaa gara sadarkaa biraatti akka cehu taasise. 
Yeroon kun yeroo itti ABOn dhoksaan wixinee hundeeffama dhaabaa itti qopheessuu fa’aa eegaleedha.
Baruma sana namoonni akka Baaroo Tumsaa, Leencoo Lataa, Diimaa Noggoofi Abbiyuu Galataa fa’aa nama jaha ta’anii wixinee ABO qopheessaa akka turan himu Obbo Dheeressaan. 
Bifuma wal-fakkaatun yeroon warraaqsi itti eegalu kun yeroo barattoonni Oromoo kutaalee garaa garaa irraa heddumminaan yunivarsiitii seenan akka ta’e ragaalen ni himu.
Bara 1973/7 yeroo Baaroo Tumsaa fa’aa wixinee ABO hundeessuu qopheessan Abboomaan dargaggeessa ta’us “maatinsaa qabsaa’aa waan ta’aniif odeeffannoo sirriitti argata ture.” jechuun warraaqsi bara 197 dhohe dargaggoota Oromoo yunivarsiitii jiraniifi kanneen ABO hundeessan namoonni akka Baaroo Tumsaa, Magarsaa Barii fa’aa barattoora yunivasriitii wajjin wal-quunammuun sochiin qabsoo finiinaa ture.
Dargiin aangoo akkuma qabateen barattoonni sadarkaa lammaffaa hanga yunivarsiitii jiran baadiyyaatti duuluun hojii dadammaqiinsa uummataa akka hojjataniif Zamachaa ykn duula eegale.
Zamachaa kanaan barattoonni yunivarsiitii kutaa Itoophiyaa garaa garaatti ramadamanii duula uummata barsiisuufi dammaqasuu eegalanin Abboomaa Mitikkuu kara Kaaba Itoophiyaa naannoo Amaaraatti duule.
“Galaasaa Dilboo fa’aa gara ‘Nageellee Booranaatti’ duulan. Abboomaa Mitikkuu karaa Gondariin Daabat bakka jedhamutti duule. Isaa wajjin kan garasitti duule Daawud Ibsaati.
Aniifi Badhoon [Badhoo Dachaas] ammoo Wallorraan Addigiraatitti ramadamne,” jechuun Abboomaan ji’a jaha duula Dargiin labserratti erga hirmaatee booda bakka bu’aa barattootaa waan tureef Finfinneetti waamamuusaa himu Obbo Dheeressaan.
Abboomaa duula hawaasa barsiisufi dammaqsuu Dargiin labserraa waamamee akkuma gara Finfinnee dhufeen Barroo Tumsaa fa’aa hojii deeggarsa ABO akka hojjataniif karaa imbaasii Somaalee dhoksaan haala mijeessuun gara Somaaliyaatti isaan erge.
Baaroon yeroo sana dhaabbata Ye Hizbi Dirijjit (Ijaarsa Uummataa) jedhutti qindeessaafi namoota akka Sannaayit Likkeefi Hayilee Fidaa wajjin yeroo gabaabaf hojjatus, yeroo hedduu qabsoo Oromoo qindeessuufi daandii qabsiisurratti akka dabarseyu himama.
Abboomaa Mitikkuu Finfinneetti erga deebi’ee booda “Gadaafi Muhee Abdoo fa’aa wajjin wal-argee, Baaroon haala tokko tokko qiqindeessee jara kana Moqadishootti erguuf karaa imbasii Somaaliyaa haala mijeesse," jechuun namoota jaha wajjin Abboomaan gara Somaaliyaa akka deeme himu.
Yeroo sana Jaarraa [Abbaa Gadaa] fa'aa Moqaadishootti waan hidhamaniif isaan hiiksisuuf garasitti ergaman. "Namoonni jahaan ergaman: Abboomaa Mitikkkuu, Muhee Abdoo, Damisee Tacaanee, Bariisoo (Ibraahim Kaliil)fi Zakkaariyaas nama jedhamuufi namni biroo ammoo Usmaan jedhama.
"Koodii M- jedhamu tolchanii [Baaroo Tumsaa fa'aa] Moqadishootti ergan. Moqaadishoo gaafa gahan Abboomaa Mitikkuu hidhaa seene," jechuun dhimmi deemaniif milkaa'uu didee gara Yaman deemanii achiis simatamuu dhabanii akka deebi'an himu Obbo Dheeressaan.
Yamanirraa gara Moqadishootti deebi'anii achiimmoo tattaaffii Baaroo Tumsaa fa'iin Abboomaa Mitikkuu, Muhee Adoofi Damisee Tacaaneen bara 197 gara dhumaa biyyaatti deebi'uusaanii himu.
Erga Somaaliyaatii deebi'ee booda kora ABO jalqabaa Hagayya 197 taa'ame keessatti Abboomaa Mitikkuu koree giddu-galeessaa ta'ee filayame. Erga koree giddu-galeessaa ABO keessatti filatee hojii dhaaba gurmeessuufi ijaaruu keessatti qoodaa guddaa gumaachaa ture.
Erga Somaaliyatti rakkiin isa mudatee deebi'ee Finfinneetti bara 1977 keessa taateen inni hin eegne isa mudate. Halkan tokko Abboomaan konkolaataa oofee Kazaanchisii ka'ee gara mana abbaasaa Kiiloo jaha Imabsii Masirii cinaatti argamuutti osoo galaa jiruu qondaalli nageenyaa Dargii tokko isa ajjeesuuf isa hordofe.
"Osoo inni konkolaataa oofee galgala gara manaa galuu namni Dargii ajajaa shantamaa ofiin jedhu tokko mooraa Dargii keessaa itti bahee hordofee ajjeesuu barbaade.
Osuma dheesuu mana warraa gahee biraa hafuu didee konkolaataa keessaa bu'ee harka kennadhu gaafa jedhuun Abbooman shugguxii baasee bitaadhan dhukaasee ajjeese," jechuun waajjira poolisii dhaqee harka akka kennate yaadatu.
Abboomaan harka erga kennatee booda qodaalota Dargii keessaa namoonni dhoksaan qabsoo ABO deeggaraniifi Baaroo Tumsaa fa'aa akka inni wabiin bahee ala taa'ee dhimmasaa hordofuuf gargaaruu himu.
Qondaalli Dargii sun Abboomaa Mitikkuu ajjeesuu kan barbaade inni hojii ABO akka gaggeessu irratti bareetii jennee gaafannaan ABOtti shakkee osoo osoo hin taane miseensa Ihaappaa itti fakkaatee ajjeesuuf akka ture himan Obbo Dheeressaabn.
"Warri Dargiis namichatu ajjeesuuf hordofe jedhanii ji'a shanii, jaha hidhamee wabiin bahe. Aniifi Daawud Ibsaa yeroo sana yunivarsiitirraa addaan kunnee hojii hojjanna jennee Naqamtee jirra [hojii ABO dhoksaan hojjatamu].
"Abbaan Caalaa nu dursee Naqamte jira. Sadii taanee achi osoo jirruu Abboomaan dhufee nutti dabalame," jedhu.
Abbaa Caalaa Lataa kanaan dura turtii BBC waliin taasisaniin hojii ABO dhoksaan hojjachuuf maqaa ogeessa diingadee olaanaa jedhuun bulchaa Kutaa Wallagaa yeroo sanaa kan ta'an Obbo Abbiyyuu Galataa haala mijeessanii garas imaluu himan.
Namoonni akka Baaroo Tumsaafi Luba Guddinaa Tumsaa fa'aa qondaalota Dargii quuqama qaban kanneen akka Abbiyyuu Galataa fa'aa waliin ta'uun dhoksaan ABO ijaaraa hawaasa kakaasaa turan. Abbaa Caalaa Lataa hojii kanaaf gara Wallaggaa deemanii osoo jiranii Abboomaa Mitikkuu, Obbo Daawud Ibsaafi Obbo Dheeressaa Qixxee fa'aa itti dabalaman.
Obbo Dheeressaan akka jedhanitti, Abboomaan wabiidhan waan baheef beellamarratti akka dhiyaatuuf manni murtii waamuun hidhaa waggaa tokkoo guyyaan beellamaa geenyan Abbooman mana murtiitti deebi'ee itti murteesse.
Haata'u garuu, tattaaffii qondaalonni Dargii dhoksaan ABO wajjin hojjatan kanneen akka Koloneel Takkaa Tulluu fa'aa tattaffii gochuun Abboomaan baatii afur kan hin caalle hidhamee hiikame.
Yeroo Abboomaan hidhaa bahu namoonni akka Magarsaa Barii, Baaroo Tumsaa fa'aa qabsoo hidhannoof bosona seenaniiru waan ta'ee Abboomaanis mana hidhaatii bara 1977 gara dhumaa bahee isaaniti makame. Guyyaa 20 caala mana akka hin turre kan himan Obbo Dheeressaan, akkuma baheen gara bahaatti qajeelee qabsoo hidhanniitti makame jedhu.
Ergasii dirree hidhannoo ABOn baha Oromiyaatti eegaletti imaluunis hojii jajjabaa akka hojjate kaasu.
"Yeroodhuma sana dafee bahee karaa bahaan waraanatti makame," jechuun osoo inni dirree bahaatti hojii jajjabaa hojjatuu Baaroo Tumsaa ajjeefame. 
Hogansa ABO keessaa nama jabaa kan ture Baaroo Tumsaa du'uun ABOtti rakkoo uume.
Du'uu Baaroo Tumsaan wal-qabatee waggoota dheeraf odeeffannoon ifa ta'e hin turre. 
Guyyaa Baaroo Tumsaa ajjeefamu namoota bira turan keessaa Obbo Leencoo Lataa fa'aa akka bira turan kan himan Obbo Dheeressaan, Baaroo kan ajjeese Badhoo Dachaas namuma isaan waliin qabsootti gatii kaffale akka ta'e himan.
Hub: [Odeeffannoon Baaroo Tumsaa kan ajjeefame Badhoo Dachasiin jedhu addatti maatiirraa ykn dhaabarraa ifatti kan mirkanaa'e miti. Yaada dhuunfaati.
"Badhoo Dachaas harka maaliin Baaroo Tumsaa ajjeese? jennee gaafanne. 
"Baaroo kan ajjeese hiriyaa kiyya Badhoo Dachaasi. 
Gurbaan mataa dhukkubsatee ture, Baaroo fa'aa anatu wal-barsiise. 
Waan mataa dhukkubsateef malee sagantaa biraa qabaatee miti Baaroon kan ajjeese.
"Leencoofi Abbaan Caalatuu bira turan. 
Leenconuu akka tasaatti bahe," jechuun Baaroon du'uunsaa waraana ijaarurratti rakkoo uumee akka ture himan Obbo Dheeressaan.
Boodarra namoonni akka Abboomaa Mitikkuufi Magarsaa Barii fa'aa waraana deebisanii ijaaran.
Yeroo qondaalonni ABO du'a Baaroo Tumsaarraa bayyanatanii waraana ijaaruu eegalan, Somaaliyaan duraan ABO ofirraa dhiibaa turte simachuun ABOdhaaf waajjira bante. 
Gama biroon ammoo ABOn yeroo sana Sudaan, Kaartumutti biiroo banatee ture.
"Warri Kaartuum jiran, Leencoo, Diimaa, Xahaa Abdii fa'aa Moqaadishoo dhaqanii hoggansi ABO Moqaadishoo akka dhaqu yeroo ergaa itti ergan, karaa Ogaaden keessa otuu bahanii Shinniggaa bakka jedhamutti Abboomaa dabalatee namni 10 bakka tokkotti dhuman," jechuun seenaa qondaalonni ABO shiftoota Somaaliyaatiin itti ajjeefaman yaadatu.
Abboomaa Mitikkuu (Abbaa Xiiqii) marsaa jalqabaa dhoksaan Baaroo Tumsaa namoota jaha koodii icciitii M- jedhuun Somaaliyaatti erge keessa ture.
Marsaa lammataa ammoo karaa Ogaaden miilaan qaxxaamuruuf qondaalota ABO kanneen akka Magarsaa Barii (Bariisoo Waabee), Gadaa Gammadaa (Damisee Tacaanee), Yiggazuu Bantii (Doorii Barii), Umar (Falmataa), Faafaan Dooyyoo, Irranaa Qacalee, Marii Galaan, Dhaddachoo Boruu fa'aa wajjin gammoojjii Somaaliyaa keessatti hafe.
Du'a Baaroo Tumsaatti aanee ABO irraan miidhama guddaa kan gahe hoggantoonni isaa 10 bakka tokkotti dhumuusaaniiti.
Dhaabichi dhumaatii hoggansa isaarraa kan ka'e caba isa mudate irraa dandamachuuf yeroo dheeraa akka itti fudhate qondaalonni dhaabichaa yeroo garaa garaatti yoo dubbatan ni dhagahama.
Abboomaan Gadaa Gammadaa wajjin, keessumaa erga Somaaliyaatti jalqaba hidhamanii bahanii biyyatti deebi'anii hanga bakka tokkotti dhumansanitti xiiqii guddaadhan dhaaba ABO ijaarurratti humna guutuun hojjataa turuusaaniiti himama.
Abboomaa Mitikkuu akkuma maqaan qabsoosaa Abbaa Xiiqii jedhame nama xiiqin guutamee hojjataa tureefi dandeettii cimaa qabu akka ta'e himu Obbo Dheeressaa Qixxee.
Dandeettiin Abboomaa namoonni isa waliin baratan saboota biyyattii gara garaa keessaa dhufanillee dhugaa akka ba'aniif himama. fakkeenyaaf, ministirri muummee duraanii Itoophiyaa dandeetttii Aboomaa Mitikkuu nama diqisiifatu ture jedhama.
Mallas innumaattuu bakka Abboomaa Mitikkuu jirutti hin dubbatu ture. "Abbooman nama Laggasaaa [Mallas] Zeenaawwii fa'aa jala haasa'uu hin dandeenyedha.
"Xiiqidhaan waa hojjachuu jaallata. Abbaa Xiiqii jedhuun; humna tokko [humna waraanaa ABO] tokko Harar irraa fuudhee Ambo gara Waddeessatti dabarsuu keessatti shoora olaanaa taphate," jechuun umurii gabaabaa jiraate keessatti waan seenan ittiin isa yaadatu hojjachuusaafi osoo lubbuun jiraatee nama Mallas Zeenaawii fa'aa caalaa beekumsaafi dandeettii biyya gaggeessuu qabu akka ture kaasu.
Gaggeessitoota ABO Shinnigatti dhumaniifi Ebli 1 'Guyyaa Goototaa' jedhamuun yaadataman keessaa tokko kan ta'e Abboomaa Mitikkuu (Abbaa Xiiqii), nama umuriin xiqqaa ta'uu akka hin oolleefi yeroo ajjeefamu sana nama ganna 32 akka hin caalle dubbatu Obbo Dheeressaa Qixxee.
Mootummaan Naannoo Amaaraa TPLF waliigaltee Piritooriyaa guutummaatti cabsuudhaan marsaa afraffaatiif ummatarratti weerara bane jechuun himate.
Mootummaan Naannoo Amaaraa ibsa har’a Ebla 17, 202 baaseen, “dogongora seenaa kaleessaarraa barachuu kan hin dandeenye TPLF, waliigaltee Piritooriyaa guutummaan guutuutti cabsuudhaan yeroo afraffaatiif ummata keenya weerara,” jedhe.
Naannichi kana kan jedhe dhuma torban darberraa kaasee bakkawwan falmisiisoo ta’an naannoo Raayyaatti walitti dhukaasa guyyootaaf tureen booda magaalotaa humni raayyaafi poolisii Federaalaa, naannawaa magaalaa ammoo hidhattoonni TPLF galuun isaanii erga ibsameen boodadha.
Mootummaan naannicha aibsa baaseen, TPLF kan weerare Raayyaa Allaamaaxaa, Raayyaa Baallaa, Ofilaa, Koram, akkasumas Zaataa ta’uusaanii ibsuun ummanni nananichaa, mootummaan Federaalaafi hawaasni idil-addunyaa gocha kana akka dhaabsisaniif waamicha dhiyeesseera.
Itti-aanaan bulchaa Bulchiinsa Yeroo Naannoo Tigraay Jeneral Taaddasaa Warradaa ibsa kaleessa kennene, “aanaalee Kibba Tigraay fi Tselemt” keessatti bulchiinsawwan Naannoo Amaaraa diriirfamanii turan diiguudhaaf mootummaa Federaalaafi bulchiinsa yeroo naannichaa gidduu waliigalteerra gahamuu dubbatee ture.
Gaaffiin eenyummaa kan irratti ka’aa tureefi osoo waraanni Kaaba Itoophiyaa hin jalqabiin dura bakkawwan naannoo Tigraay jala turan, waraanaan booda to’annoo humnoota Amaaraa jala galuun isaanii ni yaadatama.
Kanaan dura mootummaan Federaalaa lammileen bakkawwan falmisiisoo ta’anii buqqifaman akka deebiyaniifi buchiinsa ofiisaanii akka diriirfataniifi yeroo itti aanutti ammoo murtee ummataa gaggeessuudhaan gaaffiin ‘naaf malaa’ deebii akka argatu ibsee ture.
Jeneraal Taadddasaa Warradaa ibsa kenne keessatti, gareewwan hidhatanii bakkawwan kanneen keessa socho’an hidhannoo akka hiikkatan akka taasifamu eeruun, murtee mootummaan Federaalaa bakkawwan falmisiisoo ta’anitti rifarandamiitu gaggeeffama jedhe ejjennoo bulchiinsa yeroo Tigraay akka hin taane dubbateera.
Weerarri anarratti gaggeeffameera kan jedhe mootummaan naannoo Amaaraa ibsa isaan, bakkawwan falmisiisoo ta’aan ilalachisee karaa mootummaa Federaalaa bulchiinsa yeroo Tigraay waliin marii taasisuuf yaalii baayyeen taasifamanillee, “TPLF garuu filannoo nagaa kana diduun bakkawwan gaaffiin eenyummaa irratti ka’an akka Raayyaa Allaamaaxaa, Raayyaa Baallaa, Koramiifi Zaataa” weeraree qabachuusaa ibseera.
TPLF/ABBUT ''waraana dhiiga lolaalasu'' yaaluurra akka of qusatuufi waliigaltee Piriitooriyaa guutummaatti kabajee naannolee qabate keessaa atattamaan akka bahus gaafate.
''Kuni hin ta'u taanaan mootummaan naannoo Amaaraafi ummatni, obbolaasaa lammiilee Itoophiyaa biroo waliin ta'uun biyya diigamuurraa baraaruufi ummata keenyaas ittisuuf akka dirqamnu beeksisuu barbaanna'' jechuunis akeekkachiiseera.
TPLF ''humnasaa guutuun waraanatti galeera'' jechuun mootummaan Federaalaa gareen kun naannoo qabate dafee akka gadhiisu akka godhu gaafateera.
Dhaabni Sosochii Biyyaalessaa Amaaraas (ABIN) ibsa Kibxata Ebla 1, 202 baaseen ''humnootni Tigraay gama Raayyaatiin dhukaasa kallattiin bananiiru jechuun weerara marroo arfaffaa raawwateera'' jechuun himate.
Dhaabichi mootummaan Federaalaa fi kan naannoo Amaaraa ‘’weerara ummata keenyarratti raawwatamaa jiru’’ ittiin jedhe akka dhaabsisan waamicha godheera.
Guyyaa tokko duraa ammoo Pireezidantiin Bulchiinsa Yeroo Naannoo Tigraay Obbo Getaachoo Raddaa walitti bu’iinsi daangaa naannoo Amaaraa fi Tigaraayitti mul’atu Tigraayiifi Amaara ykn Mootummaa Federaalaa fi Tigraay gidduutti wanta mudate mitii jedhan.
Dhimma daangaa naannolee lameeniirratti Finfinneetti mariin gaggeeffamaa akka jirus dubbatan.
Dhibdeen amma dhalachaa jiru ‘’qaamole raawwii waliigaltee Piriitooriyaa hin barbaanneen shira hojjetamudha’’ jedhan.
Qaamoleen farra waliigaltee Piriitooriyaa ta’an walitti bu’iinsa uumuuf yaalaniyyuu furmaatni takkittiin jiru ‘’nagaafi mariidha’’ jedhaniiru.
Torban lama dura miidiyaaleef ibsa kan kennan Ministirri Tajajila Kominikeeshinii mootummaa Dr Laggasaa Tulluu haalli gama Tigraayiin tibbana godhamaa jiru ''waliigaltee Piriitooriyaa kan sarbuudha’’ jedhanii ture.
''Humnaan daangaa ofii kabachiisna yaadni jedhu, Uummata Tigraay dararaa marroo biraaf kan saaxiluudha'' jedhan.
Magaalaan Allaamaaxaa yeroo ammaa to’annoo raayyaa ittisaafi poolisii federaalaa jala seenuushee kantiibaan magaalattii Obbo Hayiluu Abarraa BBC’tti himan.
Torban darbe gaafa Sambataa eegalee itti dhiheenyaan bakkeewwan Raayyaa Allaamaaxaa walitti dhukaasuun itti dhagahamaa ture keessaa tokko magaalattii kana turte.
Bulchaan Aanaa Raayyaa Allaamaaxaa Obbo Mollaa Darribaw fi aangawoonni aanichaafi magaalattii biroo magaalicha gadhiisanii aanota Raayyaa biroo adeemuu ibsaniiru.
Bakkeewwan Naannoon Amaaraafi Tigraay kiyya jedhanii waldhaban keessaa tokko kan taate magaalattiin to’annoo humnoota federaalaa jala kan seente Wiixata ta'u kantiibaan dubbatan.
Dhukaasa gaafa Sambataa eegale kanaaf aangawoonni aanichaa humnoota Tigraay yoo himatan, qondaalonni gama Tigraay jiranis humnoota Amaaraatti quba qaban.
Aangawoonni Raayyaa Allaamaaxaa walitti bu’iinsa guyyootaaf itti fufeef humnoonni Tigraay ''kutaalee waraanaa bobbaasuu’’ isaanii dubbataniiru.
Humnoonni Tigraay bakkeewwan aanichaa kaan to’achaa gara magaalaa Allaamaaxaa dhihaachaa akka turan BBC’tti himanii turan.
Jiraattonni magaalaa Allaamaaxaa BBCn har’a dubbise, Wiixata waaree boodaa kaasee jiraattonni baayyeen aanichaafi magaalicha gadi dhiisanii bahuudhaan gara naannolee ollaatti baqachuusaanii dubbatan.
Eddoowwan naannichaa jiraattonni ‘‘itti baqataniiru’’ jedhaman keessaa tokko magaala Qobboo yoo ta’u, ittigaafatamaan magaalaa Qobboo tokkoos erga kaleessaatii qabee namoonni baayyeen gara magaalattii seenaa jiraachuu ibsan.
Dureewwan Aanaa Raayyaa Allaamaaxaa fi bulchiinsa magaalaa Allaamaaxaa, Wiixata irraa kaasee naannicha gadi dhiisanii bahuudhaan ammaan tana Qobbootti akka argaman Kantiibaan Allaamaaxaa Obbo Hayiluun dubbataniiru.
Kaleessarraa kaasee Magaalaa Allaamaaxaa to’atanii kan jiran raayyaa ittisa biyyaafii miseensoota poolisii federaalaa ta’usaanii kantiibichi beeksisaniiru.
‘‘Magaalaa Allaamaaxaa kan jiran raayyaa ittisaa fi poolisii federaalaati. Naannoonsaa garuu kan qabame hidhattoota Tigraayiin’’ kan jedhan Obbo Haayiluun, ‘‘keessa keessa magaalaa hidhattoonni Tigraay jiru’’ jechuun himatan.
“Erga eddoo to’atanii achiitii hojjechaa jirra miti’’ kan jedhan Obbo Haayiluun, naannoleen Raayyaa Allaamaaxaa erga naannoo Amaaraa jala ta’een booda, ittigaafatamtoonni caasaa mootuummaa hundaa’e keessa turan amma magaalicha bulchaa akka hin jirre ibsan.
Ajjeechaa bulchaa aanaa
Bulchaan Aanaa Raayaa Allaamaaxaa kan turan Obbo Mollaa Darribawuu fi namoota baay’ina isaanii hin ibsine kaan guyyaa kaleessaa ajjeefamuusaanii kantibichi dubbataniiru.
Obbo Mollaan kan du’an lola humnoota Tigraay waliin akka hin taane dubbatan.
‘‘Obbo Mollaan kan du’an haala TPLF waliin wal qabateen miti. Waan seerri qabateefu hanga qulqulleeffame waa jedhamutti homaa hin ibsu’’ jechuun sababii du’asaanii dubbachurra of qusatan.
Pirezidantiin bulchiinsa yeroo naannoo Tigraay, Obbo Geetaachoo Raddaa kaleessa galgala karaa miidiyaa hawaasaa isaanitiin ergaa barreessaniin, haalli ‘‘Kibba Tigraayii fi bulchiinsota Tigraay qabamanii jiran kaan’’ keessa jiru walitti bu’iinsa mootummaa 
Muddama Itiyoophiyaafi Somaaliyaa gidduu jiru tasgabbeessuuf Keeniyaan yaada waliigaltee fayyadama handaara galaanaa(Maritime treaty) dhiyeessuu qondaalli olaanoo biyyatti Kamisa kaleessaa Rooyitarsitti himan.
Itoophiyaan hulaa galaanaa buufata waraanaa dabalatee akka fayyadamtuuf Somaaliilaand wajjin waliigaluun Somaaliyaa wajjin muddama keessa galcheera.
Waliigalteen(treaty) Keeniyaan dhiyeessaa jirtu kuni Jibuutii waliin marii taasisuun kan raawwatamaa jiru dha.
IGAD ammoo biyyooti hulaa galaanaa hin qabne, buufataalee galaanaa akkamiin daldalaaf fayyadamuu danda'u dhimma jedhu akka qajeelchu barreessaan olaanaa Haajaa Alaa Keeniyaa Kooriir Singoyi Rooyitarsitti himaniiru.
Itoophiyaan gaafa Amajjii 1, 202 qarqara galaanaa km20 fayyadamuuf Somaaliilaand, biyya walabaa jechuun of labsite, waliin waliigaltee kan raawwatte. Bakkasaa Itoophiyaan Somaaliilaandiif beekamtii biyya tahuu akka kennituuf himamus Itoophiyaan garuu kana hin mirkaneessine.
Waliigalteen wal-hubannoo Somaaliilaand waliin taasifame Somaaliyaa dheekkamsiisuun naannoo Gaanfa Afrikaa tasgabbii dhabsiisa yaaddoon jedhu jira.
Qondaalli haajaa alaa Keeniyaa Kooriir Singoyi ''IGAD qabeenya galaanaa qooddachuu irratti waliigaltee qopheessuu danda'a,'' jedhaniiru.
Roobii darbe pirezidaantin Somaaliyaa Hasan Sheek Mohaammad "Itoophiyaan yaaddoo birmadummaafi tokkummaa daangaa" Somaaliyaati jechuun Itoophiyaa waliin mariin gaggeeffamu homtuu akka hin jirre dubbatanii turan.
''Naannoon kuni wabii tasggabbii akka argatuuf jecha qaamota dhimmi kuni ilaallatu hunda wajjin ni marii'anna,'' jedhan Koriirin.
Yoo yaadni Keeniyaa kuni fudhamata argateef, ''Itoophiyaa qabeenya galaanaa haala tasgabbaa'aafi mirkana qabuun akka fayyadamtuuf, '' furamaata kenna. Kanas bilisummaa daangaa Solaaliyaatti otoo hin bu'iin akka raawwattu dandeessisa.
Qondaalli haajaa alaa Keeniyaa kuni, Somaaliyaa fi Itoophiyaan furmaata dhiyaate kana itti yaadaa jiru jedhan. Dhimmicha tarkaanfachiisuufis hogganooti akka walgahan gaafatamaniiru jedhaniiru.
Kooriirin gareen hidhataa al-shabaab Somaaliyaatti socho'u wal-dhibdee kana fayyadamuun mootummaan Somaaliyaa daangaa biyyattii akka tiksuu hin dandeenyetti dhiyeessaa jira waan taheef murtoorra gahuuf yeroo dheeraa fudhachuu dhiisuun akka barbaachisu himaniiru.
Milishoonni garee al-Shabaab hoteela masaraa pirezidaatii Somaaliyaatti dhiyoo jiru tokko haleelan.
Akka maddeen nageenyaafi namoonni ijaan argan jedhanitti, Syl Hotel kan al-Shabaab haleele kun kanaan dura bakka aanga'oonni mootummaa yeroo hedduu keessatti dabarsan yoo ta'u, magaalaa guddoo Somaaliyaa, Moqaadishoo keessatti ollaa masaraa pirezidantii biyyattiitti argama.
Namoonni hoteelicha keessaa dhohinsiifi dhukaasni qawwee akka dhaga'amu dubbatan, hidhattoonni ammallee hoteelicha keessa akka jiran madda oduu kan ta'e, Rooyitarsitti himaniiru.
Miidiyaaleen garee hidhataa kanatti dhiyeenya qaban miseensonni paarlaamaa Somaaliyaa afur madaa'aniiru jedhu. Mootummaan garuu dhimma kanarratti hanga ammaa yaada hin kennine.
Al-Shabaab ganama kana akka jedhetti, loltoonni hoteelicha to'atanii "hojjetootaafi qondaalota... mootummaatti" dhukaasaa turaniiru.
Jiraataa ollaa waajira pirezidantii kan ta'e Faaraah Alii akkas jechuun Rooyitarsitti hime: "Jalqaba dhohinsa guddaa tokko dhageenye; itti aansee ammoo sagalee dhukaasa qawweeetu dhaga'ame. Sagalee walitti dhukaasuu waan dhageenyeef loltoonni akka keessa [hoteelicha] keessa jiran hubanne."
"Hidhattoonni baayyeen erga dallaa diidarraa jiru dhukaasa gurguddaatiin diiganii booda humnaan gara gamoo kanaatti seenan," jechuun AFPtti himan qonaalli nageenyaa tokko.
Daangaa Itoophiyaa, Somaaliyaafi Keeniyaa
Namni Hasan jedhamu dallaa hoteelichaa koruun miliqe waan taajjabe akkasiin ibsa: "Kan du'e jiraachuu hin beeku, garuu yeroo haleellaan kun jalqabetti namoonni baayyeen achi [hoteelicha] keessa turan."
Namni ijaan arga biraan ammoo haleellaan kun akkuma jalqabeen daqiiqaa muraasa keessatti poolisiin qaqqabuufi milishoota [al-Shabaab] waliin walitti dhukaasuun itti fufuu dubbata.
Marsariitiin Calamada jedhamu al-Shabaab waliin hidhata qabu, haleellaa kanaan yoo xiqqaate seera baastonni afuriifi dubbi himaan mootummaa tokko miidhamaniiru.
Erga mootummaan garee kanarratti duula waraana bal'aa gaggeessuu jalqabeefi nageenya eegisuu cimsee kaasee torbanoota muraasaan as haleellaa gareen kun traawwatan hir'ateera.
Al-Shabaab kibbaafi giddu-galeessa Somaaliyaa lafa guddaa to'atee jira.
Gareen kun al-Qaa'edaa waliin hidhata kan qabu yoo ta'u, mootummaa Somaaliyaa kan deeggarsa UN qabu irratti waggoota 20 siquuf waraana hamaa irratti gaggeessaa jira.
Pirezidantiin Somaaliyaa Sheek Hasan Mohaammud Kamisa akkamitti lafa jalaa fudhatame deebifachuu akkaataa danda'anirratti karoorfachuuf, qondaalota waraanaa waliin wal arguu burqaan oduu biyyaalessaa Somaaliyaa Sonna gabaaseera.
Gareen kun UK fi US dabalatee biyyooota gara garaan tarree shororkeessitootaa jalatti ramadameera. US ammoo garee kana dhabamsiisuuf humna waraanaan itti bobbaateeyyu turte.
Hidhattoonni al-Shabaab yeroo hedduu hoteelotarratti xiyyeeffachuun haleellaa gaggeessu. Hoteeluma amma haleellaan, Syl Hotel irratti bara 2019 haleellaa raawwatanii ture.
Bara 2022 ammoo gareen kun hoteela Villa Rays jedhamu kan magaalaa guddoo biyyattii keessatti argamutti cabsanii seenuun yoo xiqqaate namoota 1 galaafatanii ture.
Hoteela Villa Rays kanatti cabsanii seenuun waggaa sadii duras gaazexeessaa beekamaa tokkoofi lammileen biyya alaa baayyee dabalatee namoota 2 haleellaa hoteela Asasey irratti gaggeessaniin ajjeesanii ture.
Hoteelli Asasey ulaa galaanaa Kismaayoo kan Kibba Somaaliyaatti argamtu keessatti argama.
Abbootiin qabeenya alaa Itoophiyaatti daldala alaa hanga qinxaaboo keessa galuun eebba ykn yaaddoodha?
Tarkaanfiiwwan jajjabaa MM Abiy Ahimad erga gara aangootti dhufanii booda taasisan keessa tokko diinagdee biyyattii gabaa biyya alaatiif banaa taasisuudha.
Waggaa sadiin dura dameen Telekom saaqamu hordofee, Safaricom gabaa Itoophiyaa keessa seeneera. Haaluma walfakakatunis imaammanni waggaafi baatii saddeetiin dura dameen baankii abbootii qabeenyaatiif banaa gochuudhaaf dhiyaate mana maree ministirootaatiin ragaasifameera.
Dhiheenya kana ammoo murtee MM biyyattiin darbeen, abbootiin qabeenyaa biyya alaa daldala alaa (export) daldala galii (import), daldala jumlaa (whole sale) fi daldala cinxaaboo (retail) irratti akka hirmaataniif kan hayyamuudha.
Boordiin invastimantii MM Abiy hogganan qajeelfama murtee kana hojiirra oolchu baaseera.
Komishiniin Invastimantii Itoophiyaafi Ministeerri Hidhata Qaxanaafi Daldalaa, Kamisa Ebla 18, 202 waloon ibsa gaazexessitootaaf kennaniiru.
Dameewwan kunneenis abbootii qabeenyaa biyya alaarraa daangeeffamanii ibsameera. Ibsichaanis sabiin dameewwan kunneen ittiin daangeeffama tarreesseera.
‘‘Abbootiin qabeenyaa biyya keessaa dhiibbaa dorgommii abbootii biyya alaarraa akka eegaman gochuun qabeenyaa akka horataniif carraa kennuuf, akka sirna hidhata daldala biyya alaatiin wal baraniifi muxannoo akka argataniif kan kaayyefate akkasumas kan kaayyoo biyyaaleessaa diinagdee walitti fufaa biyya keessarratti hundaa’e ijaaruu kan qabuudha,’’ jedhe.
Itti dabalunis, imaammanni dameewwan daangeessuu ‘‘haala barbaadamun kaayyoo barbaadame galmaan gaheera jechuun hin danda’amu’’ jedha.
Dabalataanis, ‘‘dameewwan daangeeffamaniitti gahuumsi tajaajilaa bal’aan, rakkooleen qulqullinaa fi gahumsaa mudataniiru,’’ jedhe ibsichi.
Qajeelfamni MM Abiyiin mirkanaa’e kunis, ‘‘bu’aalee murtaa’aa hanga ammaatti galmaa’an qabaatulleen, kaayyoon imaamatichaa haala eegameen’’ akka hin milkoofne ibseera.
Akkasumas, ‘‘dameewwan eegumsii taasifamu tajaajila gahumsaa, qulqullinaa fi si’omina waliin wal qabatee komiiwwan irratti dhiyaataniiru. Gochaawwan seeraan alaa yeroodhaa gara yerootti dabalaa dhufaniifis saaxilamaniiru,’’ jedhe.
Kana hordofuunis abbootii qabeenyaa alaa dandeettii qabaniifi hayyamamoo ta’aniif damee kana banaa taasisuun akka barbaachise kaasa. Oggeessoonni diinagdee ammoo murtee mootummaa kanarratti yaadawwan garaa garaa kennu.
Oggeessi diinagdee haala diinagdee Itoophiyaa itti dhiheenyaan hordofuufi maqaansaa akka hin eeramne gaafate tokko, ‘‘ilaalchi damee kanneen abbootii qabeenyaa alaatiif saaqamuun akka waan hundaaf furmaata ta’etti fudhachuu rakkoodha’’ jedha.
‘‘Banaa taasisuu akka furtuu waan hundaatti ilaaluun dogndora olaalaadha’’ jechuun mormu.
Oggeessi diinagdeefi faayinaansi Dr Abdulmannaan Mahaammad gamasaanitiin, rakkooleen qajaalfamichaan eeraman karaawwan lamaan furamu danda’u jedhu.
Furmaatawwan kanneen keessaa tokko, dorgommii ta’usaa kan kaasan Dr Abdulmannaan, furmaanni biraa to’annoo mootummaa ta’u kaasu.
Dr Abdulmannaan ‘‘seerrii gaariin jiraatulleen, bakka dorgommiin hinjirreetti gabaan rakkoo qaba. Dorgommiin hanga tokko rakkoo fura,’’ jechuun gabaa keessa dorgommiin jiraachun barbaachisaa ta’u kaasu.
Dameewwan abbootii qabeenyaa alaarraa cufamanii turuunsaanii kan kaasan Dr Abdulmannaan, ‘‘jijjiramni qabatamaan fidan homtuu hin jiru. Banamunsaanii sirriidha garuu bu’aa ni fiduu ykn ni dhiisuun dhimma biraati’’ jedhu.
Abbootiin qabeenyaa biyya alaa diinagdee keessa seenuun eebba ykn abaarsa?
Abbootiin qabeenyaa alaa diinagdee keessa seenuun ‘‘eebba ykn abaarsa qabatee dhufa?’’ kan jedhu irra dedebiin dhagahama.
Abiyyis ta’ee aanga’oonni kaan, murteen mootummaa kun ‘‘diinagdee fooyyeessuuf’’ akka ta’e yoo dubbatan dhagahamu.
Dhimmoota diinagdee Itoophyaan ittiin ibsamtu keessaa tokko kan ta’e daldalli alaafi keessaa wal madaaluu dhabuudha. .
Oggeessi diinagdee maqaansaanii akka eeramu hin barbaadne tokko, wal madaalu dhabuu kanaaf sababiin inni olaanaan ‘‘hidhata oomishaarra rakkoo jiruudha. Garuu ammoo rakkoon bu’uuraa alatti erguu dadhabuun keenyaa, ka’umsiisa jiddu-galuumsi (interventions) omishummaa keessatti taasifame hangas mara milkaa’aa ta’u dhabusaatiirraa kan maddeedha’’ jedha.
Oggeessi kunis abbootiin qabeenyaa biyya keessa galuunsaanii daldala alaarratti jijjirama guddaa fiduu dhiisuu danda’a amantaa jedhu qaba.
Oggeessi kunis ‘‘Invastaroonni kaappitaala olaanaa qaban dhufuu danda’u. Garuu biyyi oomishuu yoo hin dandeenye rakkiisaadha. Gara oomisha jiru wal saamuutti deemamu danda’ama’’ jedhan.
Akkasumas fedhii abbootii qabeenyaa kanneenii guutuudhaaf sirni oomishaa gosa omisha murtaa’e qofarratti qofaa xiyyeefachu danda’a yaaddoo jedhu akka qaban dubbatu.
‘‘Kunis yeroo gabaabaatti sharafa alaa argamsiisuu danda’a ta’a’’ kan jedhu oggeessi kun, ‘‘adeemsa dheeraadhaan garuu damee al ergii miidhuu danda’a. Gosa oomishaa amma jiru irraa hir’ataa adeemuu mala,’’ jechuun yaaddoo qaban BBCtti himan.
Dr Abdulmannaan haaluma walfakkaatuun rakkoon muummeen daldala al-ergii kan abbootii qabeenyaa qofaa osoo hin taane, ‘‘rakkoo oomishaatis’’ jedhu.
Qajeelfamichi ulaagaalee abbootiin qabeenyaa daldala al-eriirratti hirmaachu barbaadan guutuu qaban tarreesseera.
Abbaan qabeenyaa alaa buna dheedhii gabaa alaatiifh dhiyeessuu barbaadu tokko, kan waggoota walitti aananiif jiddugalaan buna doolaara miilyoona 10 baasuu Itoophiyaadhaa bitan ta’u qabu.
Kana malees, wagga hayyamicha itti argateetti, buna miiliyoona 10 baasu alatti erguuf waliigaltee seenu qabaata.
Abbaan qabeenyaa midhaan zayitiigabaa alaatiif dhiyeessuu barbaadu ammo waggoota walitti aanan sadiif waggaan kan miidhaan zayitaa miiliyoona shan baasuu bitee ta;u akka qabu qajeelfamicharratti kaa’ameera.
Akkasumas abbaan qabeenyaa daldala caatii irratti hirmaachu barbaadu, hami maala qaa gara miiliyoona tokkootti gadi hir’ateera. Haala qajeelfamichaatiin, abbaan qabeenyaa loon foonii gabaa alaatiif dhiyeessuuf barbaadu tokko, seenaa bittaa akka qabaatuuf hin dirqiisiifamu.
Haata’u malee dandeettiin oomisha biyyatti gadaanaa ta’un abbootiin qabeenyaa daldala alaarratti akka xiyyeeffatan taasisuu akka danda’u dubbatu oggeessi kun.
Abbootiin qabeenyaa alaas al-ergiin alattis, daldala keessaa (import) xaa’oofi boba’aarrattis hirmaachuf qajeelfamichaan hayyamameera.
Jaarraan Markaatoo dhumaa jiraa laata?
Qajelfama amma raggaasiifame kanaan, abbootiin qabeenyaa biyya alaa, daldala waliigala xaa’otiin alatti daldala biyya alaafi biyya keessaa kamuu irratti hirmaachuu ni danda’u.
Oggeessi diinagdee maqaan akka hin eeramne gaafachuun BBC’f yaada kennan kun akka jedhaniitti, ‘‘rakkoon daldala jumlaa fi qinxaaboo mummeen rakkoo hidhata dhiyeessitiiti’’ jedhu.
Sirna hidhata dhiyeessii qindeessuun tajaajila kennuu danda’u umuun rakkisaa ta’us ni kaasu. Rakkoo kana furuudhaaf ammoo mootummaan Itoophiyaa kan hundeessee ture, ‘‘Ala Bejumlaa!’’ gabaabumatti hafusaa kaasu.
Abbootiin qabeenyaa alaa daldala jumlaarratti hirmaachuuf dhufan tarii hidhata dhiyeessitii qindeessuu ni danda’u ta’a jedhu. Haata’u malee, abbootiin qabeenyaa kunneen seenuunsaanii daldaltoota jumlaa biyya keessaa ‘‘taphaan ala gochuuf carraan qabu bal’aadha’’ jechuun yaaddoo qaban kaasu.
Dr Abdulmannaanis akkasuma, muxannoo ‘Ala Bejumlaa’ kaasuudhaan, garuu ammo, homaa osoo hin milkeessiin eessa akka jiruyyuu hin beekamu’’ jedhan.
‘‘Motummaan Itoophiyaa saaqunsaa gaarii ta’e osoo jiruu, waan seeraan ta’eef qofa jijjirama fida jechuu miti’’ kan jedhan Dr Abdulmannaan, qajeelfamni qofti waan bahee abbootiin qabeenya gara biyyaa hin seenan jedhu.
Abbootiin qabeenyaa dameewwan jedhaman irratti hirmaachuuf ulaagaalee mootummaan ka’aman hunda guutuu qabaatu.
Abbootiin qabeenyaa alaa daldala qinxaaboo irratti hirmaachuun ‘‘yeroo gabaabaatti jijjirama gatii argamsiisuu danda’a’’ jedhu. Haata’u malee, adeemsa keessa daldaltoonni gurguddoonni kunneen erga tokkicha dhiyeessitiifi maamiltoota qabatanii booda, gatii kaa’uu danda’u ta’a jechuun yaaddoo qaban ibsu.
‘‘Tasgabbiin gatii ni dhufa jedhamus, hanaga lafa qabataniitti kan yeroo gabaabaa qofa ta’a.’’
Itti dabaluunis, sababii kanaatinis ‘‘Jaarraan Markaatoo dhumachu danda’a’’ jchuun dhiibbaa daldala qinxaaboo biyya keessaarratti qabaatu himu.
‘‘Daldalaan Markaatoo hojii alaa galchurratti bobba’eera. 
Yoo alaa galchiitoonni biyya alaa dhufan ammo Markaatootti baayyeen taphaan ala kan ta’an ni jiraatu’’ jedhu.
Dr Abdulmannaanis ammoo, furmaanni namoota bitaniif yeroo dhihootti dhufu ni jiraata jennee abdii osoo godhachu baannee gaariidha jedhu.
Dorgommii yoo abbootiin qabeenyaa biyya keessa galuutti umamuun kan fayyadamu ‘‘tokko warra bitaniidha. Dorgommiin yoo jiraatu ammo diinagdeen biyyaa ni fayyadama. Mootummaansi taaksii waan argatuuf ni fayyadamama,’’ jedhu.
Gama daldaltoota biyya keessa ilaalunis ‘‘waan haala salphaan gabaa keessa bahan natti hin fakkaatu’’ jedhu.
Dorgommiin akkuma jireenya dhuunfaa gabaa keessa jiraachun waanuma egamuudha kan jedhan Dr Abdulmannaan, ‘‘dorgommiin hin mallee wayita umamuutti garuu to’annoon mootummaa cimaan’’ ni barbaachisa jedhu. To’annoo mootummaa kana hojiirra oolchuufis dhaabbiileen mootummaa fooyyeeffamu (reform) taasifamu barbaachisa jedhan.
Oggeessi biraa BBC dubbise garuu, ‘‘akka oggeessaatti diinagdeen cufamee taau qabaata hin jedhu. Garuu diinagdeewwan duraan banan, kanneen bananii bulchuu danda’aban, kanneen dhiibbaa keessatti argaman irraa barachu qabna,’’ jedhan.
Gahee diinagdee fi siyaasni biyyaa qabaatu
Oggeessoonni diinagdee BBCn dubbise lamaanu abbootiin qabeenyaa biyya alaa biyya keessa galanii dinagdeen akka fooyya’uuf haaloonni fooyyeeffamuu qaban jiraachuu kaasu.
Dr Abdulmannaan, ‘‘abbaan qabeenyaa biyya alaa itoophiyaa keessa galee invasti gochuudhaaf haala tasgabbaa’aa diinagdeefi siyaasaa gaafata’’ jedhu.
‘‘Haalawwan kunneen bakka hin guutamneetti, waan seeroonni waraqaarra kaa’amaniif qofa jijjiramni ni dhufa jechuu miti’’ jechuun, yeroo gabaabaa keessatti abbootiin qabeenyaa gara biyyaa ni galu jechuu miti jedhu.
Oggeessi diinadgee kaan ammoo, akka diinagdeetti abbootiin qabeenyaa akka dhufanif ‘‘haalli jajjabeessu’’ akka hin jirre kaasu.
Haalawwan kanneen keessaayis tokko, bulchiinsa sharafa alaa biyyatiiti. ‘‘kan jiru damee faayinaansii bu’aa argatan akka salphaatti baasuu danda’ani miti,’’ jedhan.
‘‘Haalli kun yoo jijjirame malee abbootiin qabeenyaa salphaatti dhufuu hin danda’an. Yoo kun jijjirame ammo gama maallaqa to’achuutiin dandeettii qabnu kan hir’isu ta’a’’ jedha.
Dr Abdulmannaanis yaada kana waliin waliigaluudhaan, ‘‘abbaan qabeenyaa tokko Itoophyaa dhufe erga invasti godheen booda, maallaqakoo nan baasa yoo jedhuutti haalli shafara alaa kanuma beeknu bowwoo mataati’’ jedhu.
Dubartii Itoophiyaa waan yeroo boqonnaashee irratti dabarsitu gara biizinasii guddaatti jijjiirte
Haadha qabeenyaa Kabaanaa dizaayiniifi dubartoota kampaanicha keessa hojjetanMADDA SUURAA,KABAANAA
Kaabaanaan, dizaayiniifi hojii leezerii yeroo boqonnaa ofiitti jaalala waan sana hojjechuuf ‘hobby’ qabanirraa kan ka’een hojjechuun dhalatee namoota baayyeef carraa hojiifi abdii uumedha.
Samahaal Gu’uush Kaabaanaan hojii yeroo boqonnaashee ture. Amma hojjettoota 100 ol kan qabu yoo ta’u, bu’aawwan gogaafi kallee barbaachisoo omishuun gabaa biyya alaatiif erguun alatti, dubartoota ogeeyyii ta’an xiqqaa hin taaneef carraa kan uumeedha.
Finfinneetti kan guddatte Samahaal osoo waggaa torba dura dhaabbata Kaabaanaa jedhu bantee hojii leezerii hin jalqabiin dura, wayita Yunivarsiitii galtee Arkitekcharii barataa turtetti gogaa irraa faayaawwan harkaa hojjechaa turte.
Erga Yunivarsiitiirraa eebbifamteen booda dhaabbata Arkitekchariitti qacaramtee osoo jirtuu, cinaatti hiriyyootashee biroo waliin ta’uun biizinasiiwwan sadii jalqabdee akka barbaaddetti hin milkaa’iin hafeera. Haata’u malee, carraaqqii taasiftu addaan hin kutne.
Samahaal yeroo boqonnaa qabdu hojii borsaa gogaarraa hojjetamaniif oolchuudhaan dhaabbata Kaabaanaa leezer yeroo jalqabdetti, jireenya dubartii jalqabaa qacarte fooyya’ee arguun hojiishee yeroo guutuu irratti bobbaatu taasifachuuf murteessite.
“Yeroon jalqabu yeroo boqonnaa kiyya irratti dabarsuudhaaf ture, haata’u malee hojjetoota dhaabbataa qacaree miindaa kaffaluu yeroon jalqabu, isaan keessaa tokko ofiisheef qofa osoo hin taane obboleettiishee quxxisuuf baasii barumsaa kaffaluu jalqabde.
"Isheenis ‘hojjettuu dhaabbattuu ta’ee miindaan jalqabaa naaf kaffalame kanadha’ naan jetti ture,” jechuun akka itti jalqabde yaadatti.
Dubartii Samahaal jalqaba qacarte hojii kana ilaalchisuun ogummaafi beekumsi qabdu murtaa’aa ta’us, gogaa muruufi hodhuu barsiisuun jireenyishee yoo jijjiiramu, miirri ofitti amanuushees yeroo guddatu erga argiteen booda “kanaan booda hojiin kun kan koo qofa mitin jedhe; namoota shan yeroon qacarutti ammoo hojii koo idilee gadhiisuufan xalayaa galche,” jetti.
Wanti biraa hojiishee kanaaf sababa ta’eef dubartoota rakkoo gara garaa keessa jiran, keessumaa warra ijoollee qofaa isaanii guddisaniifi dubartoota godaansarraa deebiyan walabummaa dinagdee kan isaaniif argamsiisuufi amantaa jireenya ittiin mo’atan ta’uu isaa BBCf ibsiteetti.
Bifa kanaan invastii gochuun bu’aa argachuuf qofa osoo hin taane, jireenya namaa jijjiiruun akka itti gaafatamummaa hawaasummaa bahachuufi murannooshee ta’eetti fudhatte.
Akka marsariitiin kaampaanii kanaa agarsiisutti, hundeeffamee waggoota afur keessatti jijjiirama guddaa galmeessuun, maamiltootaaf faashina omishawwan gogaa Itoophiyaa qulqullina olaanaa irraa argatan uumuun alatti gabaa addunyaatti makamuu danda’eera.
Injinara magaalaa Finfinneetti kophee qulqulleessun of jiraachiftu
Kantiibaa Adaanech hoggantuu cimtuu bara kanaa ta’uun badhaafaman
Haannaa, Salaam, Barakat, Miiki’eelaa… kanneen jedhaman borsaawwan waaletii, borsaawwan harkaa guddaafi xiqqaa, akkasumas omishawwan biroo Kaabaanaan dizaayin omishee dhiyeessuuf maqaa kennamanidha.
Samahaal borsaawwan maqaa hojjetoota kampaanicha keessa hojjetamaniin akka moggaafaman gochuun hojjetoota omishicha duuba jiraniif kabaja kennuuf yaadamee kan taasifame akka ta’e ibsiti.
“Isaan kun jireenyasaanii keessatti goototadha; kanaaf ani wantan gochuu danda’u yoo xiqqaate maqaan isaanii maqaa omishawwan keenyaan akka waamaman taasisuudha,” jechuun dinqisiifannaa hojjetootasheef qabdu ibsiti.
Kana keessatti carraan hojii uumamu dubartoota rakkoo gara garaatiif saaxilamaniif dursa kan kennudha kan jettu Samahaal, hojjetoonni jalqaba qacarte warra ijoollee qofaasaanii guddisaa jiraniifi rakkoo hamaa keessa turan waan ta’aniif qormaata guddaa ture jetti.
“Hariiroon keenya waliigaltee hojiirratti qofa kan dhaabbatu hin turre. Waliin kiraa manaa barbaaduu, wantota bu’uuraa jireenyaaf isaan barbaachisu waliin guutuu barbaachisa ture. Qormaanni biroon ammoo ijoolleen isaanii eessa turu? kan jedhudha,” jetti Samahaal.
Kana ammoo warshicha keessatti bakka tursiisan yeroodhaaf qopheessuun leenjii akka argataniifi hojiisaanii akka jalqaban taasisuushee dubbatti.
“Borsaawwan kumaatamaan lakkaa’aman gara biyya alaatti ergina. Carraa hojiis uumneerra. Haata’u malee, milkaa’ina koo keessaa baayyee kanan itti boonu wantoota akka kanaa jireenya jijjiiran kana arguudha. Haala amma ijoolleen isaanii keessa jiran arguun gammachuu keessoo namaaf kenna,” jetti.
Yeroo ammaa kana hojjetoonni Kaabaanaa Dizaayin harka dhibba keessaa 80 ta’an dubartootadha. Industirii omishaa keessatti dubartoota hoggansaaf gahoomsuun anaaf baayyee barbaachisaa ture jechuun dubbatti Saahaal.
“Haadholiin naannoo keenyaa rakkoo qaban kan barbaadan gargaarsa osoo hin taane carraadha. Isaan keessaa tokko itti gaafatamtuu kutaa qulqullinni meeshaa itti to’atamaniiti.
"Harkashee qabee miti kanan as ishee geessise; ani carraa qofaan isheef mijeesseef. Kanaaf, waan hunda ta’e jettee hojjennaan milkeessuu dandeessa.”
Borsaa Kaabaanaan omishuMADDA SUURAA,KABAANAA
Biizinasii milkaa’aa ta’e gaggeessuuf maaltu barbaachisa?
Samahaal kampaanii omishaawwan gogaa Ameerikaa, Awurooppaafi biyyoota Afrikaa tokko tokko keessatti baayyee barbaadamaa ta’e omishu, mana maatiishee keessaa kutaa tokkottii keessatti ture kan jalqabde.
Biizinasii kana humna maallaqa gahaan osoo hin taane humna hojjechuufi galma iyyummaa mo’achuu jedhu qabattee jalqabde. ‘Waan hunda gochuu ni dandeessa’ jechuun kan maatiin ishee jajjabeessan Samahaal, hojiisheetti akka milkooftu taasisuu keessatti gahee olaanaa qaba ture.
“Abbaan kiyya iyyummaan diinadha jedha ture; jireenya kan jiraannu iyyummaa mo’anneeti. Maatiin kiyya barnoota Arkitekcherii waggaa shan baradheen itti fufuu dhiisuun koo isaan hin naafine; ykn ammoo ana hin dhaabsifne.
Innumaattuu wanta keessa keetti sitti dhaga’amu hodofi naan jedhu ture. Sun ammoo akkan addaan hin kunne na cimse,” jechuun dubbatti.
Kabaanaan yeroo miilla lamaan dhaabbachuu jalqabu omishawwan borsaa 200 gara alaatti erguuf ajaja fudhate.
Yeroo sanatti maashina tokkoon ala harkasheerraa maallaqa gahaa kan hin qabne Samahaal, warri gogaa dheedhiifi maashina dhiyeessuuf waraqata ittiin ajaja fudhatte agarsiisuun qofa liqaadhaan akka kennaaniif ture ija jabinaan kan isaan gaafatte.
Yeroo sanatti amantaan shamarran ol adeemoo hojii uummatan qaban gadi aanaa waan ta'eef baankiifi dhaabbileen liqeessan biroorraa amantaa dhabuun gufuuwwan turan keessaa tokko ture. Haata'u malee, kun Samahaal akka abdii kutattu hin taasifne.
"Ajaja fudhanne hojjennee yeroo xumurretti warri bitatan borsaawwan 100 hanqina qulqullinaatiin fudhachuu didan. Rakkoon qulqullinaa kun kan uumame ammoo yeroo horiin mana keessatti qalamutti gogaawwan billaatiin tuqaman waan jiraniif ture. Ani garuu maallaqa gahaa yeroo sanatti waanan hin qabneef yeroo sanatti naasisaa ture."
Samahaal kasaaraa rakkoo kanaan dhalate hambisuudhaaf borsaawwan warri isheerraa bitan didanii deebisan gara waaletiiwwan xixiqqaatti jijjiiruudhaan hojjettee dhiyeessuudhaaf yaada dhiyeessitee amansiisuu dandeesse.
"Bu'aa irraa argachuu baadhus waanan hojjedhe narraa fudhatan. Kun taateewwan yeroo rakkoon hojii keessatti na mudatan akkan abdii hin kutanne na barsiisan keessaa tokkodha. Maatii sooressaa keessaan dhufe miti; kanaaf, hojiirratti rakkoon na mudateera jedhee dhiisuu osoo hin taane ciniinnadhee itti fufuuti narra ture."
Deeggarsa qoor-qalbii maatiifi hiriyyootasheerraa argattu, akkasumas waldaalee keessatti miseensa taaterraa yaada furmaataa argattu haalawwan rakkisoo akkasii kana keessatti akka cimtu taasisuu keessatti gahee akka qabu dubbatti.
"Jabinn qoor-qalbii baayyee barbaachisaadha; Abbaan kiyya yeroo hunda galmi kaayyoo kootii maal akka ta'e akkan hubadhu gochuun na guddise. 'Abdii kutuun, kufuun filannoo miti; wanti milkeessuu barbaaddu tokko yoo jiraate kana keessa darbuu qabda' naan jedha ture. Kanaaf, akkaataan itti guddadhe wantan milkeessuu barbaade tokko akkan hin daganne kan na taasisu ture," jetti.
Weerarri Koronaavaayirasiifi waraanni Kaaba Itoophiyaatti ture omisha dhaabbatasheefi gabaarratti dhiibbaa guddaa uumuu yaadachuun akka sababoota abdii akka kutattu ishee taasisan keessaa tokko ta'eetti kaasti.
Yeroo weerara dhibee addunyaa sanaatti daldalli alaa addaan waan citeef ciyyeeffannaan gabaashee biyya keessa godhatte. Yeroo sanatti warra kaan waliin ta'uudhaan uccuuwwan afaaniifi funyaan ittiin haguuggataniifi meeshaaleen weeraricha ittisuuf gargaaran gara omishuutti deebite.
Hojjetoota Kabaanaa
Itti gaafatamummaa hawaasummaafi naannoo Kabaanaa
Samahaal Guhuush Inistitiyuutii Manaajimantii Siwiidin irraa leenjiifi barnoota Sagantaa Gaggeessummaa Bulchiinsa Walitti Fufinsa Qabu argatteetti. Bara 2020 ammoo kaadhimamtuu Sagantaa Gaggeessitoota Daraggoota Afrikaa Obaamaa turte.
Bara 2018 shamarree ol adeemtuu hojii uumtu jedhamuun UNDP irraa badhaasa argatteetti. Yeroo ammaa kana ammoo Bulchiisni Magaalaa Finfinnee Kabaanaa kampaanii 'Moodela' ta'edha jechuun ishee badhaaseera.
Samahaal muuxannoo biyyoota akka Siwiidin, Keeniyaafi biyyoota biroorraa argatteen, keessumaa hoj-maata balfa maqsuu irratti caalaa akka foyyaa'u gochuun hojii uumuu cinaatti kunuunsa naannootiif gaheeshee gumaachaa jirti.
"Jalqabumayyu bishaan warshaa gogaa keessaa gadhiifamu faalama naannoo kan qaqqabsiisu keemikaalli hamaan waan keessa jiru ta'uu isaa waan beeknuuf osoo hin gadhiifamiin dura dhiyeessitoota gogaa bishaan hakkamuun fayyadamaniifi naannoo hin faalle waliin hojjenna," jetti.
Dabalataanis adeemsi gogaa omishuu faalama naannoorraan gahuu danda'u ittisuudhaaf omishawwan warshaa keessattti kuufaman irra deebitee hojiirra oolchuudhaan kophee hafaafi meeshaawwan biyya alaatii galan kan bakka bu'an omishuun hojiirra oolchuu jalqabde.
Kabaanaan dhaabbata dubartoota godaansarraa deebiyaniif leenjii kennuun, akkasumas hojiiwwan biroo raawwachuun itti-gaafatamummaa hawaasummaa isaa bahachaa jirudha. Gara fuula duraatti ammoo hojiisaa naannoowwan Finfinneen ala jiranitti baballisuudhaaf kan gargaaru karoora faawodeeshii hundeessuu akka qabdu dubbatti Samahaal.
Yeroo baayyee hojiin alas sochii qaamaa, deemsa miilaa, akkasumas dubartoota hirriyootashee ta'an hoji-gaggeessummaarra jiran waliin marii gaggeessuu kan jaallattu Samahaal, "milkaa'inni gammachuu keessaafi alaati. Wantan jaalladhu hojjechaa waanan jiruuf gammachuuti natti dhaga'ama," jechuun Kabaanaa keessa warra ishee waliin hojjeta waliin milkaa'ina caalurra ga'uudhaaf abbalaa jirti.
Marqaa gubataa, nama hubataatu arga.
Marqaa gubate, nama hubatetu arga. 
Marquma marqi, hamman nyaadhu anuu beekaa. 
Marquma marqi, hamman nyaadhu beekaa. 
Marquma marqi, hammeenya anuu beeka. 
Maseenni hin dhaluu, kan du'e hin galu. 
Maseenni hokolee didde, hokkotee hin diddu. 
Maseenni okolee didde, okkotee hin diddu.
Maseenni okolee diddu, okkotee hin diddu.
"Masqala ogaadhaan dhufuu, nadheen nu jala bu'e" jetti.
Mataa, akka fakkaatetti haadan.
Mataa ariirra, miila aarii wayyan
Mataa du'e, hudduu areera hin nagan.
"Mataa fayyaa," jette injiraan.
"Mataa fayyaa," jedhe injiraan.
Manni lafee harreetiin ijaarame, yammuu waraabessi yuuse ni jiga.
Manni lafee harreetiin ijaarame, yoggu waraabessi yuusu jiga
Manni sigabaan ijaare, hin jigu.
Manni, utubaa malee hin dhaabatu.
Manni Waaqi ijaare, hin jigu.
Manni waaqni ijaare, hin jigu.
Manni, dhalaa malee hin miidhagu.
Maqaa baduu mannaa, mataa baduu wayya.
Maqaa baduu mannaa, mataan baduu wayya.
Maqaafi harree, abbaatuu laga ceesifata.
"Maqaa hadhooftuu kiyaatiifuu, orma wajjin hin bulu" jedhe bofti. 
Maqaa, hin bitatan malee hin gurguratan. 
Maqaa ilaaltu hambisi, garaa ilaaltu fixi.
Malaanuu, uufuun daalattiidha.
Malaanuu dhuufuun daalattiidha.
Malaan, dhuufuun daalattiidha. 
Mala qoree, qoreedhaan baafadhu.
Malarrattuu, dhuufuun daalattiidha.
Maluma ofiitu, 'aara namaa baasa. 
Mammaaksi, koobaa dubbiiti.
Manaa yoo namaa tole, alaa namatti tola.
Manni akka woraabessatti nyaatu, gaafa akka namatti nyaatu salphata.
Manni nama arrabsu, nama hin faarsu.
Mannuu, waanuma facaafate murata.
Mana abbaan banaa bulche, ormaatuu itti gala.
Mana abbaan gube, iyyata hin qabu
Mana balbala malee hin seenani, utubaa bakka malee hin dhaaban.
Manni lafee harreetiin ijaarame, yammuu waraabessi yuuse ni jiga.
Manni lafee harreetiin ijaarame, yoggu waraabessi iyu jiga.
Manni sigabaan ijaare, hin jigu.
Manni, utubaa malee hin dhaabatu.
Manni Waaqi ijaare, hin jigu.
Manni waaqni ijaare, hin jigu.
Manni, dhalaa malee hin miidhagu.
Maqaa baduu mannaa, mataa baduu wayya. 
Maqaa baduu mannaa, mataan baduu wayya. 
Maqaafi harree, abbaatuu laga ceesifata.
"Maqaa hadhooftuu kiyaatiifuu, orma wajjin hin bulu" jedhe bofti.
Maqaa, hin bitatan malee hin gurguratan.
Maqaa ilaaltu hambisi, garaa ilaaltu fixi.
Maqaan na baduurra, mataan na baaduu wayya.
Maqaan nama hamaa, maqaa bineensaati.
Maqaan takka ba'eefi karaan takka ba'ee, hin deebi'u.
Maqaa warraatu baasa, amala abbaatu baasa. 
"Maqaadhaaf na qalan," jette hindaaqoon han fira wal hin geenye.
Maraataa biratti, dhagaa hin darbatan.
Maraataafi sareen, nama ofii hin wallaalan.
Maraataa hin tuttuqan, tuttuqanii ofitti hin kaasan.
Maraataa, keessi fayyaadha.
"Maraataa, keessi fayyaadha," jedhan.
Maraataan, akka garaatitti dubbata.
Maraataan, dubbii hin wallaalu.
Maraataani, akka garaatitti dubbata.
Maraataaniif roobni, toora magaalaa jaalata.
Maqaa laaltu ambisi, garaa laaltu fixi.
Maqaa midhaaniitiifuu, farsoon yaa qallatu.
Maqaa, ni bitan malee hin gurguran.
Maqaan baduu mannaa, mataa baduu wayya. 
"Maqaan baduurraa, mataan baduu wayya" jedhe namichi.
Maqaan ba'eef karaan ba'e, tokko.
Maqaan namaa baduu mannaa, mataan baduu wayya.
Maqaan, fardarra kuta.embed
Maqaan hin caphu hin baqaqu, ni bada malee, 
Maqaan baduu mannaa, mataan baduu wayya. 
"Maqaan kiyya baduurra mataan kiyya cituu wayya," jedhe goondaan.
Maqaan nama baduu mannaa, mataan baduu wayya.
Mana, manarratti hin jaaran.
Mana molokseetti, siissite.
"Mana niitii tiyyaa natu beeka, lagatti gadi naa barbaadaa" jedhe namtichi.
Mana onaarra, niitii qalbii onaa wayya. 
Mana tokkoo lubbuutu koqa, mana tokkoo okkoteetu koqa.
Manatti hafteerra, mana heerumteeti deebitee woyya.
Mana ulfaa dhaquurra, mana ulfinaa dhaquu wayya.
Mana waraabessaatii, foon liqii hin barbaadan.
Mana dhiirri baayyatte, karri banaa bula. 
Mangudhoodhaan, ni seete malee ni balleessite hinjedhan.
Manni 'aaru, hin gubatu.
Manni abbaan gube, iyya hin qabu.
Manni ba'ee, nama hin himu.
Manni bahee, nama hin himu.
Manni gogaa harreetiin ijaarame, yammuu
waraabessi yuusu jiga,
Manni gogaa harreetiin ijaarame, yoo bineensi yuusu nan jiga nan jiga jedha.
"Manni gowwaa 'eessa" jennaan, "karaarra" jedhe. 
"Manni gubatus gubataa 'oolus, kiyya gubatumaen jette okkoteen.
"Manni gubatus dhiisus, kiyya gubbaan gubatuma"
Manni hamaa daha malee, hamii hin dahu. 
Manni hulaan birbirsaa, ganna danqarsaa hin barbaanne.
Manni ija dawa malee, gurra hin dawu.
Metil gadheen, biyyaa hiyyoomsa. 
Mootiin horii maalii ormaafi goromsa.
Mootiin kanniisaa, nama hin ciniinu. 
Mootiin lama, biyya tokko keessatti hin mo'u. 
Mootiin namaa, qalbiidha.
Mootiin nadheenii, bishaan ol yaafti. 
Mootummaan dubartii, bishaan ol yaafti. 
Mootummaan dubartii, karra cufa 'oolcha.
"Moo yaa namaa," jedhe daljeessi.
Mooyyeen muktumaa tuffatti, muktumaan mooyyee tuffatti.
Morka fardaan utaala" jettee, gaangeen harree dhiittee.
"Morka leencaatan bookkisa" jettee, bookeen hudduudhaa dhodhootee.
Morka taffiidhan utaala jetteeti, injiraan luqqeettuudhaa cabde.
Maraataan, kafana ofitti hin qabu.
Maraataan lamaan, walitti fayyaadha.
Maraatanii biyya hin bulchan, mari'atanii malee.
Maratanii yoo rafan, kan saaqee nama argu hin jiru. 
Maraatan sanyoo heeruman, fayyan jalaa galan.
Maraattuu, keessi gamna.
Maraatuun, abbaaf sirna.
Maraatuun, abbaadhaa sirna.
Maraatuun jecha beekti malee, waan jette hin beektu.
Maraachuun, abbaadhaa sirriidha.
Mari'ataan, gowwaa hin qabu.
Mari'ataanilti malee, maraatanii biyya hin bulchan.
Marihataan, gowwaa hin qabu
Mariyataan, gowwaa hin qabu, 
Marqaafi aduun, dhukkuba hin qabani.
Midhaan hin daakne aduutti baasuun, hindanggoodhaafi
Midhaan hiyyeessaa, firee gurguddata.
Midhaan hiyyeessaa, firii guggudatti. 
Midhaan hiyyeessaa, mataa gurguddata.
Midhaan ijoolleen bukkessite, irbaata hin ga'u.
Midhaan iyyeessaa, firee gurguddata. 
Midhaan iyyeessaa, mataa gurguddataba
Midhaan iyyeessaa, mataa gurguddatti.
Midhaan, kan dura faca'e haaman.
Midhaan kadhaatiifi qalbiin gorsan, bakka hin baatu.
Midhaan liqaatiifi qalbiin gorsaa, bakka hin dabrtu.
Midhaan liqeessuu mannaa, kafana liqeessu wayyaa.
Midhaan malee, 'eeleen duwwaa hin iyyitu.
Michuun raafuu, raafuma.
Michuuni saree, gandaan nama dhaqxi.
Michuun saree, gandaan nama labdi.
Michuun saree, gandaan nama dhaqa.
Michuun saree gandarraan nama deemtii, michun allaattii waaqarraan nama korti.
Michuun saruuxee, saruuxuma.
Mishingaan natu caalaa morma, simbiraaf taati.
Mishingaan, osoo gubatuu kolfa.
Mishingaan, otuu gubatuu kolfa.
"Moofaa gadhiisii haaraa qabadhuu," jette qamaleen.
Moora abbaan gara tolutti harkisa, innuu bakka dhalateef didaa.
"Moronni moroda muraa" jennaan, "qarri dooma ni qaraddada" jedhe.
Madaan hiyyeessaa, madaa bineensaati. 
Madaa ni fayyan, jecha hin fayyan. 
Madaan tokkoo, tokkarratti diimina.
Madaa tokkootti muka dhawwun, nama hin dhibu.
Makaraan fuuloo saree irratti dhiisan, ni nyaatti, irraa baasan ni kaatti.
Makmaaksi, koobaa dubbiiti.
Makmaaksi, haasawa hin ta'u.
Mala, abbaatu beekkata.
Mala, abbaatu malata.
"Mala, abbaatu mala❞ jette qamaleen.
Malaan, bishaan daakan.
Malaan, bishaan waadan.
Malaan, bishaan wadu. madde
"Malaan, duulan" jette hindaaqqoon.
"Malaan, duulan" jette lukkuun.
Midhaan mana duubaa malee, midhaan gaara dhuuba nu hin godhin.
Midhaan mukaa, muka, bakka ofii hin darbu.
"Midhaan nuu biti," jennaan dimbilaala bittee
Midhaan ofii hin nyaanne, sareerraa hin 'eegan.
Midhaan ofii hn nyaanne, sareerraa hin dhoowwan,
Midhaan soogidda hin qabne, nama gosa hin qabne.
Midhaan warra gowwaa, bona bona nyaatan.
Midhaan warra gowwaa bona nyaatan, midhaan wara gamnaa ganna nyaatan.
Midhaan warra gowwaa bona nyaatan, han warra gamnaa ganna nyaatan.
Midhaan warra gowwaa, kolfaa nyaatu.
Midhaan dhume qusatteeti, lafa bari'e rafti.
"Michooma baddee, dheeffaa hin badiin" jette qamaleen.
Milmoon han ofii seentu malee, han ishii seenu hin argitu
Milmoon han ofii seentu malee, han ishii seentu hin agartu.
Milmoon kan ufii seentu malee, kan ishii seenu hin agartu.
Milmoon tan ofii seentu malee, tan ishiitti seentu hin agartu.
Mimiiccatan, bifa jijjiirratan.
Mimmixa harkaan dhaabaniiti, deebi'ee ija nama guba.
Mimmixa harkaan dhaabantu, deebi'ee ija nama guba.
"Minjee moluu, dhirsa moluu konkona tolu" jetti intalti
Mirgaanis koran bitaanis koran, walgeenyi kooruma.
"Mataan nan du'iin," jette hantuunni.
Mataan oggaa namarraa luqa'uf dubbiin oggaa nama jalaa bahu, hin beekamu.
Mataan sa'a abaaree, minniirra taa'a.
"Mataan dhugan," jette lukkuun.
Mataa tikfatanii, maqaa hin dagatan.
Mee dura, kurupheen-foon haa taatu.
"Mee, fudhadhuu nyaadhu yaa qoonqoo" jette beeloftee hattee marqattee.
Meetiin gandaa, nama hin miidhayisu.
"Mee xinnooshii ala turi, anuu diina kee sirraan dhoowwa" jedhe waraabessi harreedhaan.
Meeshaa itti nyaatan, hin cabsan.
Meeshaa wal fakkaatu, wal bira fannisan.
Meeshaa wal fakkaatu, wal bira fannisu.
Meeshaa wal fakkaatu, wal biratti fannisu.
Michoomni kaboota guurtuu, amma waaqni roobutti.
Michuufi asmaraatu, abbaa dhiba.
Michuu gaarii, abbumatu beeka.
Michuun allaattii mukaan nama kora, kan saree gandaan nama dhaqa.
Michuun allaattii mukaan nama kortii, michuun saree gandaan nama labdi.
Michuun allaattii mukaan wal korteeti, michuun saree dhagaa wal arraabsifti.
Michuun gantuu, gantuudha.
Michuun hallaattii mukaan nama korti, michuun saree gandaan nama dhaqxi.
Michuuniifi asmaraan, abbaa dhiba.
Michuuniifi asmaraan, abbaa dhibdi.
Michuun kaboota guurtuu, hamma waaqni roobutti.
Michuun qamalee, mukaan nama labdi.
"Murtii abbaatu mura, mala abbaatu malata" jette qamaleen.
Muujaleefi cittoon, hiyyeessatti roorrisan.
Muujaleeniifi cittoon, iyyeessatti roorrisan. 
Muchatu afuri malee, 'aannan tokkichuma.
Mataa leencaa, sareen hin arraabdu. 
Mataa leencaa, sareen in arraabdu.
"Mataan fayyaa," jette injiraan."
Mataan, fokiftuu hin qabdu.
Mataan gara hudduu, huduun gara mataa.
Mataan hin dulloomu harri baasa malee, garaan hin dulloomu onnee kuusa malee.
Mataan, karaa ba'e hin wallaalu.
Mataan, karaa bahe hin wallaalu.
"Mataan koo fayyaa," jette injiraan.
"Mataan koo yaa citu malee, maqaan koo hin badiin" jette goondaan.
"Mataan kun hin dha'amu," jette shammaaneen gatii nyaattee.
"Mataan kun hin dhoofsisu," jette niitin marqaa nyaattee quufnaan.
Muka tokkorraan, tokko koran.
Muka warri biyyaa ulfeeffaatu, alagaan qoraan irraa cabsata.
Muki tokko, hin 'aara malee hin boba'u.
Mukni alaalaa, dallaa nama hin ta'u.
Mukni daraareef, frii hin kennu.
Mukni daraareef, ija hin baasu.
Mukni daraareefi, firii hin dhalu 
Mukni duudaan bishaani.
Mukni halaalaa, dallaa namaa hin tahu.
Mukni hin dadhabne, sinbirri irratti wal nyaatti.
Mukni mukarra taa'u, hundee hin qabu.
Mukni tokkichi, kobaa hin bobayu.
Mukni tokko, kophaa hin boba'u.
Mukti abba hin qabdu, akkawoodhaaf boochi.  
Mukti abbaan of kaa'e, dhidhiibbaa hin qabu.
Miilli, karaa garaan jiru deema.
Miidhagaaf, biishaanu ala bula.
Miidhagaaf miidhama, wal biraa hin dhaban.
Midhaga jaldeessaa, kamiyyuu hin filatan. 
Miidhaga keessa, miidhaatu jira.
Mildhaga keessa, miidhamnijira. 
Miidhaga keessa, miidhamni dhufaa.
Miidhaga laalanii, miidhama hin yaadan.
Miidhuuf, saree ija xafa'a.
Miidhuuf, saree arraba xafa'a.
Miidhu saree, afaan xafa'a.
Milmoon an ofii seentu malee, kan ishee seenu hin
Milmoon dabduun, adda hin waraantu.
Milmoon han ishii seentu hin beektu, kan ufii
Muka jalaan ol koru malee, gubbaan gad hin koran
Muka jige, qottoon itti baay'ata.
Muka jigetti, qottoon baayyata.
Muka jigetti, qottoon baayyeedha.
Muka jigetti, qottoon baayyatti.
Muka jigetti, qottoon birriidha.
Muka jigetti, qottoon hin baayata.bu
Muka jigetti, qottoon itti bay'ata.
Muka jigetti,qottootu baayyata.umbbula
Muka jige, qottootu itti baayyata. tel
Muka koruun nama hin dhibu, bu'uun nama dhiba.
"Muka maalii" jennaan, dhoqonuudha jedheen.
Muka, mukarran koran.
Mukarraan muka koran, namarran nama baran.
Mukti abbaan of kaaye, dhiibbaa hin qabu.
Mukti alaalaa, dallaa namaa hin ta'u.
Mukti damee hin qabne, sitti hin jigiin.
Mukti tokkichi, kophaa hin boba'u.
Mukti tokko, kophaa hin boba'u.
Muktumaan mooyyee tuffattee, mooyyeen muktumaa tuffatee.
Muktumaan mooyyee tuffatti, mooyyeen muktumaa tuffatti.
Muran, malaan dhiiban.
Muratteen, jiila dheeffite.
Muratteen, jiila dheechiti.
Murtii tafkii, bacoon utaalti.
"Murtil abbaatu mura, mala abbaatu bara" jette qamaleen.
Maal naan jedhaniin fuundura deemti, yaa jedha duuba deemti.
Maal qabdii, sareen udaan qabbaneefatti.
"Maaltu, akka ja kiyyatti naaf kajeellata" jette sareen magaala deemte.
"Maaltu, akka ija tiyyaat naaf kajeela" jette sareen
"Maaltu, akka koo na kajeela" jette sareen.
"Maaltu hanqate" jette tan qaawwaan ilaaltu.
"Maalumattan tufa jennaan, gara galtuudha," jedhe.
"Maa na kofalchiisa," jette qamaleen.
Maanguddoodhaan hin seete malee hin balleesite hin jedhan.
Maasaa ballaa, afur facaasa.sun
"Maasaa dallaa jalaa, niitii gabaabduu ayyaantuutu argata" 
Maa akka anaa kana martee, irra hin taa'iin. 
"Maa ana hin ta'iin," jette duuti hirriibaan.  
"Maa ana hin ta'iin," jette duuti irriibaan. 
Maaf gadi deemta, akka mataa goraa.  
Maaf dhangalaata, akka bishaan waaltaa. 
Maa kofalta, akka gowwaa areera quufee. 
Maa kokkolfitaa, akka jaartii qeerroo jaalattee.  
Maal arguuf dukkanatti ija baasan.
Maal goona garuu, kan du'e hingalu.
"Maaliif kofalta" jennaan, "ilkaantu na adiidha, rifeensatu na gurraacha" jette jaartiin.be
"Maaliin nu caalan, hoo gaafaa malee" jette harreen qotiyyoon.
Maal jedhaniin biyyaa baateeti, haa jedhaniin biyyatti bafte.
Meeshaa wal fakkaatu, wal maddii fannisan.
Mee shaashaa hin jedhiin, akka midhaan buggee keessa.
Mi'a wal fakkaatu, wal bira fannisu. 
Mi'a wal fakkaatu, wal biratti fannisan. 
Mi'a wal fakkaatu, wal birratti fannisu.
Mi'a wal fakkaatu, wal maddii fannisu. 
Micayyoon bareeddee jennaan, ija babaafte. 
Mi'eeffataan, bukoo liqeeffata.
Mi'eeffataan, hin liqeeffata.
Mi'eeffataan, midhaan worra soddaa liqeeffata.
"Mi'eeffataan na arraabi," jedhe soogiddaan. 
Mi'eessan malee, mi'aan hin mi'ooftu. 
Migira Waaqni abaaree, giingilchaa godhatan, kan Waaqni 'eebbisee, elemituu godhatan.
Mixiin kan lafti ba'aa hin dadhabiin, ofii wal dadhabdi.
Mixiin kan lafti ba'aa hin dadhabne,m ofii wal dadhabdi.
"Mixiin ofirra jira," jette dhagaa baatti.
Mixiin, wal qabatteeti laga ceeti.
Mixiirraa, morka hin barbaadan.
Midhaan liqeeseeti, kadha deema.
Midhaan liqii, galabaa hin taatu.
Midhaan bulchani malee, dalagaa hin bulchani. 
Midhaan dallaa jalaatiif nama gabaabaa,ayyaantuutuu argata.
Midhaan dallaa jalaatiif niitii gabaabduu, ayyantuutu argata.
Midhaan gowwaa bona nyaatani, midhaan gamna ganna nyaatan.
Mirgaanis bitanis yaabbatan, wal geenyi kooruma. 
Mirgaanis deeman bitaniis deeman, wal geenyi kooruma.
Mirgaan kori bitaan kori, walgeeny kooruma. 
Mirgaaniis koran bitaaniis koran, walgeytiin kooraadha. 
Mirgaanis kortu bitaanis kortu, walgeenyi kooruma. 
Mirgaanis koru bitaanis koru, wal geenyi kooruma.  
Mirgas koran bitaas koran, wal gahiin kooraadha. 
Mirgas koran bitaas koran, walgeenyi kooruuma. 
Mirgaanis yaabbattu bitaanis yaabbatuu, walgeenyi kooruma.
Mirgaan yaabbadhu bitaanis yaabbadhu, walgeenyi kooruma.
Misingaan misingaan caala jetteeti, sinbiraa taati. 
"Missira facaasuun gowwummaa, atara facaasuun beekuma ammamii?", jette gamaleen.
Maasaa irraa ba'an, talbaa facaasan.
Maasaa jedhii garbicha jedhii, dhawataa gadi deema.
Maasaa karaarraa, shumburaa hin facaasan, nadheeniif garaa hin himatin.
Maasaa karaarraa, shunburaa hin facaasan, dubartiitti garaa hin himatin.
Maasaa namaatii mannaa, qorxobbii ofii wayya.
Malarratti, dhuufuun daalattidha.
Mala dhabaan, akkoo mala gaafata.
Mala dhabnaan, daakuun bubeetti hirkatti.
Malkaan ceesisuu hin dhowwu safuudhaaf itti irreefatan malee.
Madaan, abbaarra jiru dhukkuba.
Madaan 'eeboo ni fayyaan, madaan arrabaa hin fayyaan.
Migirri 'eebbaa elemtuu taati, migirri abaarsaa gingilchaa taati.
Migirri lagaa gubannaan, gingilchaan manaa boosse.
Migirri gaararraa gubannaan, gingilchaan godaa birmatte.
Miiccaan wayyaa addeessa, odeessaan dubbli fakkeessa.
Miiccaan wayyaa addeessa, odeessaan oduu fakkeessa.
Miiccaa 'oolanillee, waaroon hin 'addaattu.
Miccaa 'ooli, garaachi hin qulqullaawu.
Miila fageeffatan, galaa qopheeffatan.
Milla lama qabna jedhanii, muka lama hin koran.
Miila lama qabaataniif, muka lama hin koran.
Millayyuu hin qabduu, laboobaa dharraati.
Mataafi dhiirri, jajjabaatu qoricha.
Mataa gamisa addaatanii, gamiisa hin dhiisan.
Mataa, gara fakkaatutti haadan.
Mataa gartokkee haadanii, gartokkee hin filatan.
Mataa, gara fakkaatutti haadu,mamu
Mataa, gara fakkaatutti dhahan.
Mataa goggogaa hin haadan, fira du'e hin yaadan.
Mataa hiyyeessatti, haaduu baran.
Mataa hiyyeessatti, haaduu baru.
Mataa iyyeessaatti, haaduu baran.
Mataa iyyeessaatti, haaduu baru.
Mataan jiraatu, sabbata maran.
Mataa jirurratti, qarree qoratan.
Mataa jirurratti, shurrubbaa dhahan,
Mataa jirutti, shaashii maran.
"Mataa kiyyaan bada malee, maqaan abbaa kiyyaa hin badu" jette goondaan.
Mucaa rafe dhungachuun, galata dhabuudha 
Mucaa warri jaalatu, ormi furri irraa fuudha.
Mucayyoo ganama sirba shii jajan, galgala ulfa shiijaju.
Mucayyoon bareeddee jennaan, ija babaafte.
Mucuca arrabaarra, mucuca miilaa wayya.
Mudaman malee, raada hin qalani.
Muddaman, raada qalu.
Muddamne jedhanii, fardarraa bu'anii hin kaatan.
Muddamu malee, sibiilli udaan hin buusu.
Mufataa abbaa warraa, cireen dhiyana galgalaa
Mufataa, dhiyanni irbaata.
Mugaatiifi dhugaatiin, nama miiti. 
Muka abbaan of kaa'e, ormi namatti dhiiba.
Muka abbaan ofitti suuqe, dhiibaa hin qabu.
Ofumaa dhaabaniiti, barbareen nama guba. 
Ofuma sirbaa ka'an goofareen hin argamu. 
Oggaa aduun jiru kaadhu, oggaa abbee jiru nyaadhu.
Oggaa hojjattu garba fakkaadhu, oggaa nyaattu mootii fakkaadhu.
"Oggaa humna qaban sagaliin lolan, oggaa humna dhaban sagaleedhan," jette jaartiin.
Oggaa jedhan dhageechee, lukkuun of huutee duute.
Oggaa jedhan dhageecheeti, hindaaqqoon of huutee duute.
Oggaa kaatan kan hidhatan, oggaa kaatan hiikkata.
"Oggaan guddadhu xinnaadheetan, oggaan xinnaadhu gudadhe," jette buchillaan saree.
Odoo waan siin jedhan beektee, huuba wajjin hin nyaattu.
. Odoo waan dhufu beekanii, galgalli waa hin ta'u.
Odoo waan siin jedhan beektee, kan sii kennan hin nyaattu yaa saree.
"Odoo dhadhaa qabaannee, hudduun nun qunca'u," jedhe jaldeessi.
"Odoo dhadhaa qabaannee, maaf hudduun nu luqqa'a," jedhe jaldeessi.in
"Odoo dhadhaa qabaannee, maa hudduun nu luqqa'a," jedhe daljeessi.
"Odoo nyaatu kaataa," jennaan," odoo argu gaafataa," jedhe.
"Odoo nyaatu kaataa," jennaan, "odoo beektu gaafattaa," jedhe.
"Odoo nyaadhu jedhe, akka abbaa kiyyatti na kukkuta," jette qomaaxan.
Niitii duuteefi niitii deemte, mormi lama.
Niitiifi dhirsi, waliif kafana.
Niitii gaariin, dhirsaaf kafana.
Niitii gabaabduu fuudhan, gabaatti nama jalaa baddi.
Niitii irraa kahan, gabaatti dhaanan.
Niitii jaallataniif, marqaa alaanfatu.
"Niitii jechuun niitii ganamaa, dhirsa jechuun dhirsa ganamaati," jedhe Oromtichi.
Niitii lama hedduu, gabaa hin ergan.
Niitiin, abbaatti birriidha.
"Niitiin ciniinfannaan, dhirsaan hinkakatiin," jetteen.
"Niitiin ciniinfataa, dhirsaan hin kakatiin," jetten.
"Nittiin diina," jedha kormaan hindaanqoo.
Niitiin gaarii, dhirsaa afaani.
Niitii of jajju, rigaan balaa qaba.
Niitii waa lama eddu, gabaa hin ergin.
Niitli waa lama hawwitu, gaba hin ergan.
Niitii waa lama heddu, gabaa hin ergiin.
Niitii waa lama heddu gabaa hin ergiin, yookiin mi'a gatti yookiin ofiif baddi.
Niitii waan lama yaaddu, gabaa hin ergiin, yookaan mi'a gatti yookaan ofiif baddi.
Niitii qalbiin baayyee, gabaa hin ergan.
Niitii qalloo, yaa sirba ishee.
"Niitiitu naaf hin baane," jedhe gowwaan niitii ajjeesce.
Niitiidhaaf yoo nahan, shuummoo nyaatan.
Niitiidhaa yoo nahan suummoo nyaatan.
Niitii dhirsa moote, funyaan gaanfa qaba.
Ni tura malee, haqni hin dhokatu.
Oggaa ofii muran, hin xinneessan
Okkotee beelaa, abbaatu jala tuqata.
Okkoteen bukoo laga ceenaan okkotee dammaa of gooti.
Okkoteeniifi qonqoon garuma ofiititti.
Okkoteen mukaa, namaafis hin taatu ofiifis hin taatu.
Okkoteen mukaa, ofiifis himbaatu namas himbaastu.
Okkooteen mukaa, namaafi ofiifis hin taatu.
Okkoteen mukaa, ofiisee hin baastu tan itti godhataniis hin baastu.
Okkoteen, ofiifuu biyyeedha dhagaatti irkattee oriiti.
Okkoteen quuftee, 'eelee bishaan kadhatti.
Okkoteen quuftee, dhadhaa irraan lolaati.
Odoo haati ciiftuu, buchullaan saree garaadhaa dutti.
Odoo haati ciiftuu, ilmoon garaadhaa dutti.
Odoo haadha hin bariin, akkawoo jaalatti.
Odoo haadha hin bariin, akkoo jalatte.
"Odoo hamman badu beekanii, nan qotanu," jette xaafiin.
"Odoo hamman badu beekanii, nan facaasan jette," xaafiin.
Odoo harkaan hin qabiin, doobbiin baala.
Odoo hin ajjeesiin gaammee filuu, odoo hin hubatiin oduu baay'isuu.
"Odoo hin ajjeesiin, gofaree," jedhe.
Odoo hin argiin, doobbiin baala.
Odoo hin fagaatiin dhiwootti, odoo hin gogiin jiidhaatti.
"Of jaja dhiisii, qaama na qabadhu," jette waraabessi.
Of jajjuu antuutaa, 'eegeen lafa hin gawu.
Of jajjuu antuutaa, 'eegeen lafa hin geessu.
Of jajjuu, daabeen gurra hin geechu.
Of jajjuu daljeessaa, daabeen wal hin geessu.
Of jajjuu, gandi hin jaju.
Of jajjuu hantuutaa, 'eegeen lafa hin ga'u.
Of jajjuu hantuutaa, 'eegeen lafa hin gawu. 
Of jajjuu hantuutaa, 'eegeen lafa hin gayu. 
Of jajjuu hantuutaa, 'eegeen lafa hin geessu.
Of jajjuu hantuutaa, 'eegeen lafa hin geechu. 
Of jajjuu hantuutaa, 'eegen lafa hin xuqu.
Of jajjuu hantuutaa, 'eegeen lafa hin xuqxu. 
Of jajjuu hiyyeettii, okkoteen bukoo lama.
Of jajjuu, manni karaa keessa.
Odoo dullachi jiruu, jabbiin duute.
Odoo farda hin bitiin, dirree bite. 
Odoo farda hin bitiin, dirree bitte.
Odoo farda hin bitiin, gola hin ijaaran.
Odoo farda hin bitiin, gola hin ijaariin.
Odoo farda hin bitiin, gola ijaare.
Odoo farda hin bitiin, gola ijaarte.
Odoo farda hin bitiin, gola ijaaru.
Odoo foon hin argiin, moorri afaan na guute.
Odoo foon hin argin, muraan afaan na guute.
Odoo gaangee hin bitiin, luugama bitan. 
Odoo ganamaan haranii, balballi raaree hin ta'u,
Odoo ganamaan haranii, golli raaree hin ta'u.
Odoo ganamaan laalanii, galgalli waa'ee hin ta'u.
Odoo gubattuu, misingaan ofittuu kofalti.
Odoo haajaa hin qabaatiin, sareen gabaa baati.
Ni oriinaaarra, garam oriinaatu dura.
Ni sobdi malee, warri waaroo ni dhaamotti.
Ni ta'a jennaan harre qalle, hin ta'u jennaan baafne ganne.
Ni taati jennaan harree qalle, hin taatu jennaan harree ganne.
Ni taati jennee harree qallee, taa'u dinnaan baafnee gannee.
Niitii abbaa hin qabne, hundatu dharra'a.
Niitii abbaa warra hin qabne jedhi, farda sakaallaa hin qabne jedhi, tokko.
Niitti aljeeseeti, ganda soddaatti bagate.te
Niitii daalattii, dhirsi harmee se'a.
Niitii deegaa, fooniif maraacha.
Niitii deessuufi maasaa dallaa jalaa, hin tuffatan.
Niitii dullattii, dhirsi haadha se'a.
"Na sobuu mannaa, na gobuu wayya" jetteergattuun.
Na sobuurra, na gubuu wayya.
"Na sobuurra, na gobuu wayya" jedhe namichi. 
Natti ajaa'e jedhanii, quba ofii muranii hin gatan.
"Natti hin booressiin," jedhe waraabu harreedhaan.
"Natti hin booressiin," jedhe woraabessi harreedhaan.
"Natti mi'oofnaanan, biddeen torba fixe" jette jaartiin.
"Natu caala," jette niitiin boodaa mooyyee qoraastee.
Natu farda se'ee, harreetti oka'a haame.
Nadha jabbiifi jaalala durbaa, warri itti hin beeku.
Nadheen dubbii lama hin beektu, yoo tokkicha malee.
Odoo hin gubiin, doobbiin baala.
Odoo hin qabaatiin liqeessitee, odoo hin fudhati duute.
Odoo hin qabne liqeessitee osoo hin fudhatiin duute.
Odoo hin qaliin, muraan afaan na guute
Odoo hin rakkatiin, gaayyaa liquefattaa. 
Odoo hin rakkatiin, sareen gabaa baati. 
Odoo hin roobiin, hunduu manaa.
Odoo hin tuqiin, doobbiin baala.
Odoo hin dhaliin, fardi kooraa baata. 
Odoo hin dhukubiin aada, huummon.
Odoo hin dhukkubiin 'aada. uummon.
Odoo horlin hin galiin, gaadduun mooraa guutte
Odoo horiin hin galiin, hattuun foonaa guutte.
Odoo horiin hin galiin, hattuun qe'ee guutte.
Odoo mana hin ijaariin, hindaanqoo himbitan. 
"Odoo na jaallatee, akka abbaa kiyyaatitti na kukkuta," jette qomaaxaan.
"Odoon akka du'u beekee, maafan dhaladha,"
jedhe jaarsi du'a gaye.
Odoon akkan kufu beekee, maafan caba. 
"Odoon akka machaawu beekee, maafan araqee
dhugaa," jedhe machooftuun.
"Odoon beeku, huuba wajjiin," jette sareen.
Odooniifi'eegeen, dugda duuba jedhani.
Odooniifi 'eegeen, dugda duuba oola.
"Odoo niitiin qodaa ishii qadaaddatullee, nama arraabsitee," jette sareen.
Odoon kofluu, gubadha jette talbaan.
Odoon kolfuu, gubadhe jette talbaan.
Odoon dhaliin, fardi kooraa baata.
Namni dhagaarra taa'eefi daa'ima wajjiin haasaye, booda gaabba.
Namni dhagaarra taa'eefi namni soddaan lole, booda gaabba.
Namni dhaqa beeku, gala beeka.
Namni dheerateef, mataa of hin argu.
Namni dheedhii nyaatu, garaa ofii hin amanu.
Namni dheedhii nyaatu, garaa ufii hin amanu.
Namni dhugaa hin quufne, dhugaatiinuu hin quubsu.
Namni dhugaa hubate, gufuu isa qunnamu hin sodaatu.
Namni dhukkuba ofii dhokfate, qoricha hin argatu.
Namni nyaate, nama hin nyaatu.
Namni nyaatu, nama nyaachisa.
Namtichi 'aare, haadha mucaa hin gawu.
Nadheeniifi fardi, galgala baddi.
Nadheen, ijoollummaa hin qabdu.
Nadheen lama hin beektu, takka hin wallaaltu.
Nadheen mana hin qabdu, mana dhiiraa bulti 
Nadheen mana hin qabne, mana dhiira bulti
Nadheen muraniifis, hoo muruu baataniifis, booh hin dhiistu.
Nadheen quufte, waasii gaangee taati.,
Nadheen quufte, wabii gaangee taati.
Nadheen takka beekti malee lama hin beektu.
Nadheen dheertuu qabdi malee, beektuu hin qabdu.
Na dhungadhu jennaan, na ciniinte. 
"Na nyaattu na nyaatta malee, yaa waruu bishaan ol hin yaa'u," jette gamaleen.tiddub nos
"Na nyaattu na nyaadhu malee, bishaan ol hin yaa'u," jette harreen waraabessaan.
Obbeektuun, soddaa lagatti. 
Obboleessatti galuutti, niitiin orma.
Obboleessi, hiriyaa namaa hin ta'u.
"Obboleessi kee du'e jennaan, hamaan ollaa kiyyatuu du'e" jedhe.
Oboleessi, namaa utubaadha.
Obboleettii gaariin, obboleessarraa ulfoofti
"Obboleettii gowwaan, hamma niitii nan jaalattu jette obboleessaan.
Obboon nyaachaa bulu, irboon jala hin bulu.
Obsaan, 'aannan goromsaati dhuga.
Obsaan, 'aannan goromsaa dhuga.
Obsaatu, 'aannan goromsaa dhuga.
Obsaatu,daadhii bara egeree dhuga.
Obsa dadhabaaf, kajeeltuu ta'an.
Ni tura malee, harreen tan bineensaati. 
"Ni nyaanna malee, ni dhalchinaa," jedhe 'oolaan. 
Ni nyaannaan, nama nyaata.
Ni nyaannaan, nama nyaatti.
"Nu boolloon nu duudee, baddaarra ciifna," jette dhekeraan.
"Nu boolloon nu diddee baddaarra ciisna," jette dhekeraan.
"Nu hawwanii, qalamii mooji," jette hoolaan.
Nu kana hin beeknu, boroo abbaatu dongorata.
Nus lachuu gamna, wal hin gowwomsinu.
"Nus takka diimanneerra," jette nuugiin.
Namni, waan hin argiin abjoota.
Namni waan qabu hin beekne, waan dhabu hin beeku.
Namni, waan qabuun gabaa ba'a.
Namni, waanuma facaase murata.
Namni waan nyaataa hin qabne, akaayii nyaatee harka arraaba.
Namni waa qabu akka waa nyaatee, harka arraaba. 
Namni warra qabu, gosa qaba.
Namni yaa Waaqii hin dhiisu, Waaqni kan qabe hin gadhisu.
Namni yaa Waaqii hin dhiisu, Waaqni waan murate hin dhiisu.
"Namni yaa Waaqi" jedhe, waaqarraa hin dhabu.
Namni yaraan, waamicharra kajeellaa jaalata.
Namni yartuun, waan nama qaanessu naamaan jetti.
Oni hin qabdu hinyaattuu, amala hin qabduu kan namaa hinyaattu.
Ofil hin qabdu, dhagaatti uwwisti billaachon.
"Ofii hinyaattu, namaaf hillaattu," jette jaartiin kormaa hindaanqoon.
Ofii hinyaattu, namaa hillaattu.
"Ofii hinyaattuu, namaa hillaattuu cooma mataa kee," jedhe gowwaan kormaa hindaaqqootiin.
Ofii hinyaatu namaa hillaattu, foon mataatti baata kormaan indaanqoo.
Ofii iyyatan, ollaan namaa mirmata.
"Ofil jettu mi'aayi, anaa jettu busaal," jedhan soogiddaan.
Ofii loltee, namaa hilloltu.
"Ofiin hudha," jedhee namichi tushaa mudhiitti hidhatee.
Namni seenaa saba isaa hin beenne, akka nama
hirriiba keessa jiruuti.
Namni si fide, sirraayis akka fudhatu hin dagatiin. 
Namni si hedate, nama bosoqqe dhaabbate.
Namni simbirroo sodaate, mishingaa hin facaasu.
Namni sirba hin beekne hin sirbu, sirbus hin dhiisu. 
Namni soba baay'isu, ka kaahuu keessa amalasaa beeksisa.
Namni uffata qabu, kabajaa qaba.
Namni waa gurguruu bare, haadha gabaa baasee dhaadhessa.
Namni waa hunda kajeelu, takkallee hin argatu.
Namni waa lama hedu, tokkoyyuu dhaba.
Namni waa lama yaadu, gabaa hin ba'u.
Namni, wal argu malee wal hin qoodu.
Namni wal sodaatu, muka wajjiin hin koru.
"Na nyaattu na nyaadhu malee, bishaan ol hin yaa'u waraabuu," jette harreen.
"Na nyaattu na nyaadhu malee, sababa natti hin buyiin," jette harreen waraabessaan.
"Na nyaattu na nyaadhu malee, yaa waraabessaa bishaan lagaa ol hin ya'u," jette harreen.
"Na nyaattu na nyaadhu malee, yaa waru bishaan ol hin yaa'u," jette harreen.
"Na nyaattu nyaadhu malee, yaa waruu bishaan ol in yaa'u", jette harreen.
Na nyaachuushee kan hin beekne, harka dhiqatte.
Ni bareeddi jennaan, intalli ija babaaste.
Ni bullaan, haadha ormaatiin ayyoo nama jechisiisa.
Ni fakkaata, daaraan daakuu.
"Ni ilaalaa?" Jennaan, "ilaaleef argaa?" Jedheen.
Nin beeka jedheeti, namichi saree kolaasee ajjeese.
Niitiin qotiyoo miti, walii hin ergisan. 
Niitiin takka duutu, kan biraati fuudhan.
Niitiin takkee jaalatan, gabaa hin ergani.
"Niitiin tee ilma deesse," jennaan "eenyu nama gootee," jedhe.
"Niitiin tee ulfoofte," jennaan "maaltu ishii raa'ee," jedhe gowwaan.
Niitiin waa lama jaalattu, gabaa hin baatu.
Niitiin, dhirsaa kafna.
Niitiin, dhirsaaf kafana.
Niitiin dhirsa ishii malee, kan biraa goota hin seetu.
Niitiin dhiirsa ishii malee, kan biraa goota in seetu.
Niitiin dhirsa moote, gabaadhaan cal jedhaa jetti. 
Niitiin dhirsa moote, gadi baatee biyya harrabsitii.
Niitiin dhirsa mootu, gabaadhaa na jala deemi jetti.
Niitiin dhirsirraa du'e, niitii nama hafeeti.
Nan jarjara jedheeti, namtich fardarraa bu'ee kaate.
Nan lola jettee, adurreen leenca moccorte.
Nan miidhaga jetteeti, wagala gurrati godhatte gabaa baate.
Nan miidhaga jedhanii, quba ofirraa hin muran.
Nan qaba jettee hin kooriin, nan dhaba jette hin boo'in.
Nan quufaatti, qaama isaa dhabde.
Nan ta'a hin jedhiin si deemsisaa, nan deema hin jedhiin si teechisaa.
Nan dhaladha jetteeti, wal faana yaati.
Nan dhibnii dubbatee, nan himinii kadhate.
Nan nyaadhaan, nama nyaatti.
Naqaarra maqaatu caala.
Na qabutti, atuu han qabaa taate.
Na sobuu manaa, na gobuu wayya.
Of jajjuun gursummaa, mooyyee qoraafte.
Of jajjuun gursummaa, mooyyee qoraaste.
Of jajjuun gursummaa, mooyyee qoraasti.
Of jajjuun gursummaa, mooyyee dhiqxeeti qoraafti.
Of jajjuun gursummaa, xuwweenshii lootii qaba. 
Of jajjuun, nama hin jajju.
Of jajuu yoo barbaadde, biyyaa ba'i.
Of jibbituun, ganna udaan dhuufuutti fixxi.
Of laalanii, nama laaluun bayeessa.
Of mi'eessituun, abbaa manaa afaan keessi.
Of mi'eessituun abbaa manaa afaan keechi.
Of mi'eessituun nadheenii, wabii qawwee taati.
"Of qabi intalaa, ani of hin qabu," jedhe namichi.
Of tiksaa, bonni hin dhahu.
Ofumaa fiddee, ofummaa fixxe.
Ofumaa kaate se'a, fardi kophaa kaate.
Ofiin tapha, sareen qabaa dhaqxi.
"Ofiin taphattuun, gutichaa hodhiti," jedhan.
Ofiinuu duutii, maaliif of huuti.
Ofiinuu duutti, maa of huuti.
Ofiinuu hin galtu, orma tirsiti.
Ofiin dhufaa harree, ba'aa itti guddisani.
Ofii qabachuuf ofii jabaachuu, kan gawu hin jiru.
"Ofii raaree dhaqxeeti, na harkisan," jette niitiin machoofte.
Ofii waaqa baatee, ana gadi na laalte.
Ofii wallaalan, beekaadhaan mari'ata.
"Ofii dha'ee na dha'e," jedhe Kennee Geergoo
Of ilaaltee, nama hin ilaaltu.
Ofirra, naman jaalatan.
Ofirroon, ofuma dhiirsa seeti.
Ofitti gortuun 'aannan weessoo dhugdi.
Namni niitil lamaa yaadu, rafee wayaan hangate.
Namni niitii lama qabu, hin fayyu.
Namni niitii sodaatu keessummaa wajjin hin galu,
Namni niitii yartuu, keessummaa hin galchu.
Namni niitii yartuu, keessummaa mana hin galchu,
Namni niitii yartuu, keessummaan hin galu.
Namni oduu bare, utubaa raasaa bula.
Namni oduu bare, utubaatti ususa.
Namni oduu jaalatu, karaarratti na awwaalaa jedha
Namni of arge, nama hin argu.
Namni of jaju, mannisaa karaarra.
Namni of hin agarre, namatti kolfa. 
Namni of hin argine, namatti kofalti.
Namni ofii hin taane, gandaa hin ta'u.
170. Namní ofii hin tolle, namaaf hin tolu.
171. Namni ofii rafaa bule, kan taa'aa buleef hin beeku.
Namtichi fayyaa hin qabne, hiyyeessa. 
"Nan argan" jettee, haadha ofii kabalte. 
Nan beeka hin jedhiin, kan si caalaa beekutu jiraa.
Nan beeka jetteeti, niitiin qeesii macaafa dhiqxe.
"Nan beeka" jedhee, namichi saree kolaasee
Nan bulaaf, sareen udaan qabaneeffate nyaatti.
Nan bula hin jedhiin si galchaa, nangala hin jedhin si bulchaa.
Nan caala jettee, niitiin qeesii kitaaba dhiqxe.
"Nan duula male hin galu," jedhe bishaan.
"Nan ga'ee, na kennaa" jette intalli.
Nan hafiin warra baddaa, sa'a tokkof hora bu'a.
"Nan hima malee, nan himimsaa" jedhe sangaan fardaa.
"Nan jarjara jette," jaartiin gorboo buutee.
Namni ofii nyaatu, hiyyeessaa hin yaadu.
Namni okkotee gandaati margate, hin duguuggatu.
Namni okkotee namaati marqate, hin duguuggatu.
Namni okkotee ormaatti marqate, marga hin duguuggatu.
Namni qabee uratetti elme, nama guuree dhangalaase.
Namni qalbii du'e, hin fayyu:
Namni qooraa hagu, kan alba'uu hin nahu.
Namni qotee hin quufne, nama daangaa dhiibu.
Namni quufe, rabbitti dhuufe.
Namni qurxummii barbadu, naacha fuudha.
"Namni rakate, bineensaan ilma naaf qabi," jedhe.
Namni rakkate, boolla jawwee quba kaa'a.
"Namni rakkate, waraabessaan daa'ima naa qabi," jedhe.
Ofiifuu du'uufi, maa of huutii.
Ofiifuu hin galtuu, harreen sa'aan galti.
Ofiifuu hin galtuu, harreen saawwa barbaada deemti.
Ofiifuu hin galtuu, lukkuun looniin galti.
Ofiifuu hin hatti, maaliif of hatti.
Ofiifuu hin qabduu, billaachoon dhagaatti uwwifti,
Ofiifuu hin qabduu, gandatti uwwisti.
Ofiifuu waan uffattu hin qabduu, dhagaa uffisti billaachi.
Ofil gabbachuu, ofii jabeeffachuu.
Of himbeekneen, du'a obboleessaa cidha godhatti.
Of hin dagattu yaa durbaa ammaa, 'eelee jalli xuwweedha.
"Ofii hin galtu, looniin galaa," jette hareen.
Ofii hin qabdu, billaancon dhagaatti uwwisti.
Namni maraateefi namni machaa'e, tokko. 11. 
Namni mataasaatiif hin tolle, namaaf hin tolu. 12. 
Namni moluu qabu, bakka itti tolu hin qabu. 13. 
Namni mooyyeerra taa'u, kabaja hin qabu. 1. 
Namni nama arrabsu, nama hin faarssu. 1. 
Namni, nama caala.
Namni namaa gadii, jeechi namaa oli.
Namni, nama gurraacha.
Namni namaa hin goone, waa nama gooti.
Namni namarra jiru, ciiseeti nama dhiita.
Namni nama dhabe, muka nama se'a.
Namni ni du'a malee, of hin awwaalu.
Namni niitii bade, hin fayyu.
Namni niitii dubbattuu qabu, galgala jibba.
Namni niitii hamtuu, qaata mana keessa dullooma.
Namni niitii hin qabne, noorii hiriyaa hin qabu.
Namni kofla guddatu, gaafa du'eellee kanuma ko fakkaata.
Namni kuukka'eefi namni gufuun dhahe, hin dheessu.
Namni lafa bule, dubbii hin wallalu.
Namni lafarratti walintaane, muka wajjin hinkoru 
Namni lafatti wal sodaate, muka wajjin hin koru.
Namni laga hin agarre, corroqa galateeffata.
Namni mana citaa keessatti galu, mana namaa hin gubu.
Namni mana tokko ijaaru, citaa wal hin saamu.
Namni mana tokko ijaaru, quncee wal hin saamu. 
Namni mana tokko ijaaru, citaa wal hin saamu. 
Namni mana tokkicha ijaaru, citaa wal hin saamu. 
Namni mannisaa dhimmisu, ganna jibba.
Namni manni dhimmisu, ganna jibba.
Namni gubatee hin beekne, hibidaan taphata.
Namni guyyaa bofaa arge, halkan quncee dheecha
Namni guyyaa bofa arge, halkan teepha baqata. 
Namni guyyaa bofa arge, halkan teepha dheessa,
Namni guyyaa bofa arge, halkan teepha dheecha.
Namni haasaa bare, odoo kaatuu odeessa.
Namni haadha hin qabne, bakka garaa ofii hin ga'u, 
Namni hamma fardaa nyaatu, gaafa hamma namaa nyaate rakkata.
Namni hamma fardaa nyaatu, gaafa hamma namaa nyaatu rakkata. 
Namni hamma fardaa nyaatu, hamma namaa yoo nyaate du'a.
"Of ajjeesee Maccatti galuu," Jennaan, "lama hin
dhaqqabduu takkatti gori," jedheen.
Of beektuun, soddaa lagatti.
Of beettu, soddaa lagatti.
"Of 'eeggachaa, boolla qotachaa," jette hantuunni.
Of him beekneen, du'a obboleessaa cidha godhatti, 
Of him beektu, sanyoo seeteeti dhirsa dhungatti. 
Of him beektuun, galtee dhirsaa dhungatte.
Of hin dhalani, guddifatan abbaatti him baatu.
Of hubatan malee, goommana hin lagatan.
"Of hudhuun kanuma," jetteeti barcumatti of huute.
Ofii ba'an, gandaa birmatan.
Ofii ba'an, gandaaf iyyan.
Ofii ba'ani, gandaa iyyani.
Ofii ba'an, gandaa mirmatan.
Ofii bahan gandaa iyyan.
Namni hamaa wajjin dhalate, hamaa ta'a.
Namni hamataan, nama biraa hin dhabamu.
Namni hanna bare, harka isaa kutanillee hin dhiisu. 
Namni kan darbe hin beekne, kan dhufu hin beeku.
Namni harree hin qabne, gaangee namaabusheessa.
Namni hiikaa jarjaru, hiikaa beela'a.
Namni hin baranne, akka bishaan yaa'ati.
Namni hin nyaanne hin jiru, kan nyaatee hin quufnetu hamaadha.
Namni hojii bare, abjuudhaan dhagaa dhiiba.
Namni hojii hin qabne, dhagaa sitti guura.
Namni hojii hin qabne, dhangaalasee guura.
Namni hokkotee gandaatti margate, hin duguugattu.
Namni hoo du'e malee, maqaan hin du'u.
Namni bofa arge, quncee dheessa.
Namni bofa arge, quncee dheecha.
Namni bofa sodaatuu, quncee dheessa.
Namni bofa harge, quncee dheeffa.
Namni boru ijji baddu, arra duubaan deema.
Namni boru maraatu, eger dhagaa darbata.
Namni bultii tokko nama dura jiru, dubbii tokko nama dura beeka.
Namni cabsoo namaa baree, farda namaatiin wushee jedha.
Namni cubbuu godheef namani harree hate, hin siqu.
Namni dhabaan nyaataaf yoo waaman, ergaadhaaf jedheeti dida.
Namni daa'imaa wajjin buttaa qale, lammata buttaa mgala.
Namni gabaabaan, osoo kabaja hin arganne du'a.
Namni gadduufi ragadu, walitti hin malan.
Namni gaafa hiyyoolee duude, hiyyoolee jedhaa jiraata.
Namni gaafachuu bay'ise, du'a haadhasaa dhaga'a.
Namni galaaf ka'e, nama galaafata.
Namni gaala hate, gadi jedhee hin deemu
Namni gaarii hin jibbu, gaariituu nama jibba malee 
Namni galaanni fuudhe, hoomacha qaqqabata.
Namni gadheen, bakka ofii taa'e nama teechisuu kajeela,
Namni gidiraa godhuufi namni harree fe'u, hin siqu.
Namni galaa ka'e, dhaamsa dhadhaammata.
Namni gowwaan, duruma abbaatti odeessa.
Namni gubatee hin beekne, abiddaan taphata.
Obsa dhabaaf, kajeeltuu ta'an.
Odoo baaxii arganuu, gaayyaa xuuxu.
Odoo bakka kee hin hubatiin, goommana hin lagatiin.
"Odoo beeknuu, fura wajjin" jette sareen. 
"Odoo beeknuu, huuba wajjin" jette sareen.
"Odoo beeknuu, huuba wajjin nyaanna" jette sareen.
"Odoo beeknuu, huuba wajjin nyaanne" jette sareen.
"Odoo beektee, nattuu hin duttu" jedhe qeerransi sareedhaan.
"Odoo beennuu, huubaa wajjin nyaanna" jette sareen.
"Odoo beennuu, 'uuba wajjin" jette sareen.
"Odoo dammi amma gundoo gayee" jennaan, "odoo
ilkeen amma maroo ga'ee," jette kaniisni.
"Of jaalataan, fuula haxaawwata," jette adurreen.
Of jaalataan, nama jaalata.
Of jaalatan, fuula axaawwatan.
Of jaalatan malee, fuula hin dhiqatan.
"Of jaalatan malee, fuula hin haxawwatan," jette adurreen.
Of jajaa abbaa waraa, surreen balbala hin dabartu.
Of jajaan keessummaa, abbaa warraatiin "naa nyaadhaa", jedha.
Of jajaan, loon lama tikseen kudha lama.
Of jaja gursumaayaa, yoo seentu mooyyee qoraafti, yoo baatu saree kolaafti.
Of jaja garbuu gurraachaa, odoo hin daraariin asheeta.
Of jaja nadheen gursummaa, mooyyee dhiqxee qoraafte.
Namni ilkaan hin qabne, foonitti maraata. 
Namni ilma dhabe, intala taphachiisa.
Namni ilma dhabe, intala taphisiisa.
Namni ilmoon duraa duute, dhalchee hin quufu se'a.
Namni jiila qabu, hin jarjaru.
Namni jiidhe, roba hin sodaatu.
Namni, jireenya isaa fakkaata.
Namni jiru, waa arga.
Namni kan darbe hin yaanne, kan dhufu hin yaadu.
Namni kan darbe hin yaanne, kan dhufus hin yaadu. ni kan nyaat
Namni nyaatu hin argu, kan uffatu malee.
Namni kadhaa bare, abjuudhaan ganda labata.
Namni kadhaa bare, abjuun qanqalloo baata.
Namni kadhaa bare, abjuudhaan qalqalloo baachaa bula.
Namni kobootaan nama darbate, dhagaa nama darbachisa.
"Oduma beeknuu, huubaa wajjin," jette sareen.
"Oduman 'aaduun du'a," jette uummoo..
"Oduman asumaa munyuuquu, waranbessi na nyaate," jette injiraan.
"Oduman beekuu, huuba wajjin," jette sareen. 
"Oduman kolfuun gubadha," jette talbaan.
"Oduu beeknuu, huuba wajjin," jette sareen.
"Oduu beennuu, huuba wajjin," jette sareen.
"Oduu beettee,nattuu hin duttu," jedhe qeerransi sareedhaan.
"Oduuf ala bulee," jette tafkiin.
Oduun, abbaa qabeef sirna.
Oduuniifi solloqiin,gammoojjiidhaa ba'an.
Oduun, soora gurraati.
"Oduu tolee boora kootu na baata, cacabsa baadha," jette jaartiin.
Namni hoolaa hin qabne, sardiida bineensa hin je'u.
Namni horii ormaa hiru, donnummaa hin qabu.
Namni horii qabu, gosa qaba.
Namni hudduu kooban, dhuufuu namaa galaasa. 
Namni ibsaa harkaa dhabe, daaratti fuula siilessa
Namniifi laft,i hin qulqullaa'u.
Namni ijaa badu, gurraa hin badadu.
Namni ija takkaa, biyyeedhaan hin taphatu.
Namni ija takka qabu, biyyeen hin taphatu.
Namni ija tokko hin qabne, biyyeedhaan hin taphatu. 
Namni ija tokkoo, biyyeen hin taphatu.
Namni ija tokkoo, biyyeedhaan hin taphatu.
Namni ija tokkoofi namni niitii tokkoo, takkuma du'a.
Namni ija tokko qabu, biyyeen hintaphatu.
Namni ja tokko qabu, biyyeedhaan hin tabatu
Namni ija tokko qabu, biyyoon hin taphatu.
Niitiin gandarra deemtu yookaan maqaa fudhattii, yookaan hudduu gubatti
Niitiin hamtuun, dhirsa ofii qonyeessite.
Niitiin harreedhaa, dhiirsa waraabessarraa dhoowwu hin qabdu.
"Niitiini ciniinfannaani dhirsaan hin kakatiin," jetteen.
"Niitiin irsa moote, gabaadhaan cal jedha," jetti. 
Niitiin, irsatti kafana.
"Niitiin kee dhaltee" Jennaan, "eenyuun dhiira gootee," Jedhe namichi.
Niitiin marii malee fuudhan, marii malee baati.
Niitiin nugusa beektee jennaan, mooyyeetti bishaan tumte.
Niitiin qeensaan huuba jette, quba ofitti keesse.
Niitiin qeerransaa, deerootti heerumti.
Namni amma fardaa nyaatu, gaafa amma namaa nyaatu du'a.
Namni amma fardaa nyaatu, gaafa amma namaa nyaate hin du'a.
Namni amma jaalatu beeka malee, amma jaalatamu hin beeku.
Namni arraba qabu, xaafii akkaaya.
Namani ayyaana saree dhalate, osoo qabuu kajeela.
Namni ayyaana saree dhalate, utuu qabuu kajeela.
Namni bakka ciisu argate, bakka diriirfatu barbaada.
Namni, bakkuma nyaate hooqqata.
Namni bara baasan, bara namatti ba'a.
Namni bara baasan, ija namatti baasa.
Namni bara dhufu du'u, barana ija babaasa.
Namni hamma shunburaa jaalatan, hamma gaayyoo nama cabsa.
Nanmi hamma shumburaa jaalatan, hamma gaayyooti nama cabsa.
Namni harree hin qabne, gaangee namaa busheessa.
Namni ija tokkoo, biyyee waliin hin taphatu.
Namni ija tokko, cirraachaan hin taphatu.
Namni lafatti walsodaatu, muka wajjin hin koru.
Namni olkaachuu dadhabe, gadi kaachuu hin dadhabu.  
Namni ala guddatu, mana xinnaata.
Namni alaa nyaatu, haatee duute jennaan kofle.
Namni akka fardaa nyaatu, gaafa akka namaa nyaate bada.
Namni bara dhufu maraatu, barana dudubbata.
Namni beela'e, waan quufu hin se'u.
Namni beela'e, waan quufu hin se'u tan quufemmoo, waan beela'u hin se'u.
Namni beelaye, kan quufu hin sehu.
Namni beelaye, waan quufu hin se'u.
Namni biqila manaa qabu, waan biqila badee hin dubbatu.
Namni biyyaa ba'e, hin sirbu.
Namni biyyaa bahe, takka dabraa hin du'u.
Namni biyya hin qabne, bakka itti kolfu dhiisii bakanitti boowuf hin rakkata.
Namni, biyyasaarratti ejersa.
Namni bishaan nyaate, hoomacha qabata.
Namni bobba'a bade, galas hin tolu.
Namni bofa arge, lootuu dheeffa.
Quuqaa siree, abbaa afu miti abbaa irra rafutu beeka.
Quuqaa siree, abbaa afu miti abbaa rafutu beeka.
Quuqaa siree, kan rafutu beeka.inluu
Namni akka fardaa nyaatu, gaafa akka namaa nyaatu du'a.
Namni akka fardaa nyaatu, gaafa akka namaa nyaatu rakkata.
Namni akka fardaa nyaatu, gaafa hamma namas nyaatu du'a.
Namni, akka mana ofiiti bula. inma
Namni akka manasaatti malee, akka ollaatti hin bulu.
Namni akka ofii beeku, gara gileensaa hintaa'u.
Namni akka ofii beeku, ollaa ol hin lallabatu.
Namni akka ofii beeku, alaa ol hin lallabu. 
Namni akka walii argu malee, walitti hin michaa'u. 
Namni akka shumburaa jaallatan, akka gaayyootti nama cabsa.
Namni akka shunburaatti jaalatan, akka gaayyootti nama cabsa.
Namni abbaa beekan, nama hin arrabsu.
Namni Abbayiin hin agare, burqaa 'eebbisaa.
Namni Abbayya hin argiin, burqaa galatteeffata.
Namni Abbayiin hin agarre, burqaa 'eebbisaa, 
Namni afaanii daakuu qabu, hin dubbatu.
Namni afaan qabu, afaa hin dhabu.
Namni afaan daakuu, hin dubbatu.
Namni akkaawwii nyaate, harka arrabbata.
Namni akka fardaatti nyaatu, gaafa akka namaatti nyaatu du'a.
Namni amala qabu, bineensa wajjin bula.
Namni bara dhuftu maraatu, barana dhakaa darbata.
Namni bofa arge, quncee dheensaa.
Namni gowwaa gorse, nama dhakaarrati fincaayeedha.
Nama haati duute, mataa hin hoogan.
Nama halkan kana buletu, kan boruu yaada.
Nama hamaa, duuti lama.
Nama hiiqa qabuuf, marqaan bishaan fuudha.
Nama hilkaan hin qabne, fooniif maraacha.
Nama hin beekneef, doobbiin baala.
Nama hin beeknerra, Seexana beekan wayya.
Nama hin beekneetti, guyyaan halkani.
Nama hin taane abdachuun, saree foon 'eegsisudha.
Nama hin taane garaa itti himachuun, gingilchaadhaan bishaan waraabuudha.
Nama hiyyeessaa humaa hin goonetu, hiyyeessa mataa qaqqaba.
Nama, hojiisaa darberraa ilaalanii baran.
Nama ilkaan hin qabneef, Waaqatu alanfata.
Naafa, akka du'etti awwaalan.
"Naaf tolte," jedhe maraataan iyya dhagaye.
Naa jettu bushayi, ofii jettu mi'ayi.
Naa kennaa kan si beessise, hoodhuu maa wallaalte.
Naaqaliifillee hin bootti, qalaniifillee orma soorti
"Naa ta'uu dinnaanan, lukan hooqqadha" jette sareen.
Na ajjeesanis na fuunfatan malee, na dhiisanii" jette tukaaniin.
Na argaa baayyisuun, na dhoskaa fida.
Naachi laga keessa baateeti, qarqara lagaa araabdi.
Na baasii, balaa nama harsamaa.
Nafa abbaan gate, quraatu dongora.
Namaa kennan, ofii nyaatu.
Nama akka sa'aa nyaatu, gaafa akka namaa nyaatu dhiba.
Nama albee harka qabu, foon hin hudhu.
Namaan buluuf, sareen soombaan bulti.
Nama arganii hin beekne hin yaadan malee, mataa hin haadan.
Nama bifa argan, bulteesaa maaliif gaafatan.
Nama bifa argan, jiruu hin gaafatan.
Nama biyya ormaatii mannaa, bineessa biyya ofii wayya.
Nama bishaan ceesiftu, ulee kee malee uka kee itti hin qabiin.
Nama bishaan keessatti waldhiite, kan gubbaa hin argu.
Nama dorrobaa qabu, dhaltii hin dhoowwatan.
Nama foon beeku, sombaani hin sossobani.
Nama foon hin beekneef, foloda muru.
Nama foon hin beeknee, foloda muran.
Nama foon hin beeknee, foloda muraniif.
Nama foon hin beeknee, foloda muruf. 
Nama foon hin beekneef, rajiijii muraniif.
Nama gabaabaa, hamaamota hin ergan.
Nama gabaabaa, ijoolleen abbaa hin seetu.
Nama ganaarraa dhaalchuurra, nama gameessatti hirkaachuu wayya.
Nama garaa hokkolu ergachuu mannaa, nama miila hokkolu ergachuu wayya.
Nama garaan dide, gabbarri maal godha.
Nama garaan dhaane, dirmammu hin argan.
Nama gidduu ciise, wayyaan hin hanqatu.
Nama guba, akka dubbii firaa.
Nafan dhiqadha jedhee, aamoleen bishaan keechatti hafe.
Nafa ofiituu, abbaadhaa naha.
Nafa dhayanii, laqfa midhan.
Nafti haaduudhaaf kennaan, naman dhukkubu.
Nafti irraagadee jibba, sulanimmoo awwaara jibba.
Nafxanyaa filachuun ibadda, bobaa keessa olkaawachuudha.
"Nagaan yaa bishaan hidha dheeraa, nu se'echi daadhuma dhugna" jedhe namichi kanniisa qabate.
"Nagaatti yaa bishaan," jedhe kanniisa takkittii qabatee.
"Nagaatti yaa bishanii," jedhe kanniisa tokkitti qabatee.
Nagadaafi ragaan, walbira hin taa'u.
Nagada wal laalteeti, gabaa komatti.
Nama dubartiin ergite du'a hin sodaatu
"Nama dubbi hin beekne talbaa mataa irrati akkaawwuudha," jedhe kan harki gawu.
Nama du'e, mormi dheeraadha.
Nama ergaan barate, gabaatu harree qabsiifata.
Nama fardaan barbaadaniitu, miilaan nama barbaada.
Nama fardaan barbaadan, lafa argu.
Nama fardaan barbaadan, lafoo argu.
Nama fardaan barbaadan, lafoodhaan argan.
Nama fardaan barbaadan, dhiyootti argatan. 
Nama farda koo yaabbatetu, guddina koo beeka. 
"Nama fayyaa qabuuf, ijji qoosaadha" jette jaartiin.
Nama foon beeku, sombaan hin soban.
Nama jiraatutu, waa arga.
Nama jiruutu, waa arga.
Nama jiruutu, waa hunda arga.
Nama jiruutu, waan hunda arga.
Nama keessa, namni jira.
Nama kennee hin beeknetti, kennuun idaa itti ta'a.
Nama kokkolfaa nama miidhuufi waaqa addaataa roobu, garaasaa hin beekan.
Nama lafatti wal didaniin, muka hin koranu. ere
Nama malli ajjeese, malatu kaasa.
Nama mana tokko ijaaru, citaa wal hin saamu.
Nama mufateef, dhiyaanni irbaata ta'abom
Nama na gootee, fardaan na ariite.
Nama, namaan dhiiban.
Naman ani sabbata jedhe mudhiitti hidhadheetu, bofa ta'ee na nyaate.
Nafan dhiqadha jedhee, aamoleen bishaan keechatti hafe.
Nafa ofiituu, abbaadhaa naha.
Nafa dhayanii, laqfa midhan.
Nafti haaduudhaaf kennaan, naman dhukkubu.
Nafti irraagadee jibba, sulanimmoo awwaara jibba. 
Nafxanyaa filachuun ibadda, bobaa keessa olkaawachuudha.
"Nagaan yaa bishaan hidha dheeraa, nu se'echi daadhuma dhugna" jedhe namichi kanniisa qabate.
"Nagaatti yaa bishaan," jedhe kanniisa takkittii qabatee.
"Nagaatti yaa bishanii," jedhe kanniisa tokkitti qabatee.
Nagadaafi ragaan, walbira hin taa'u.
Nagada wal laalteeti, gabaa komatti.
Nama dubartiin ergite du'a hin sodaatu
"Nama dubbi hin beekne talbaa mataa irrati akkaawwuudha," jedhe kan harki gawu.
Nama du'e, mormi dheeraadha.
Nama ergaan barate, gabaatu harree qabsiifata.
Nama fardaan barbaadaniitu, miilaan nama barbaada.
Nama fardaan barbaadan, lafa argu.
Nama fardaan barbaadan, lafoo argu.
Nama fardaan barbaadan, lafoodhaan argan.
Nama fardaan barbaadan, dhiyootti argatan.
Nama farda koo yaabbatetu, guddina koo beeka.
"Nama fayyaa qabuuf, ijji qoosaadha" jette jaartiin.
Nama foon beeku, sombaan hin soban.
Nama jiraatutu, waa arga.
Nama jiruutu, waa arga.
Nama jiruutu, waa hunda arga.
Nama jiruutu, waan hunda arga.
Nama keessa, namni jira.
Nama kennee hin beeknetti, kennuun idaa itti ta'a.
Nama kokkolfaa nama miidhuufi waaqa addaataa roobu, garaasaa hin beekan.
Nama lafatti wal didaniin, muka hin koranu. ere
Nama malli ajjeese, malatu kaasa.
Nama mana tokko ijaaru, citaa wal hin saamu.
Nama mufateef, dhiyaanni irbaata ta'abom
Nama na gootee, fardaan na ariite.
Nama, namaan dhiiban.
Naman ani sabbata jedhe mudhiitti hidhadheetu, bofa ta'ee na nyaate.
Nagaduun yaa bu'uufi, ajjeesuun yaa duuu
Nagaduun yaa bu'uuf, rukutuun yaa du'uuf.
"Nagayaatti yaa nuugii," jette talbaan konkolas korteetoo.
"Nagayee na kennaa," jette intalli.
Na haa nyaatuun, beela hin baasu.
"Na jaalattaan, lapheetti ol na kaattaa" jette niitin dhirsaan.
Na jaaladhuun, jaalala hin taatu.
Na jaal'uun, jaalala hin taatu.
Na jajuun, jaalala hin ta'u.
"Na laalu" jettee, adurreen leenca fakkaattee.
"Namaaf, duuti hin anqata" jette sardiidoon.
"Namaafuu, nama hin nyaannu" jette budaan.
Namaa gadiin, jechi namaa oli.
Namaa gadiin, warra sodaatti galti.
"Qoosaa ijaa," jedhe ballaan.
"Qoosaa ijaa, naa 'eeggadhu !" jette ballaan. 
"Qoosaa ijaa, na 'eegadhu" jette ballaan.
"Qoosaa ijaatii," jettee jaartiin qullubbii hatte.
"Qoosaa keessa, harka na buqqista yaa culullee," jette antuunni.
Qoosaa keessa, sareen diingatti ol dabarti.
Qoraan, akkuma abbaan hidhatetti.
Qoraan yoo dhoowwatan malee, ibiddi hin dhaamu.
Qoraasumni qaama urgeessaatti, ufii gubata.
Qoree duraan dirte, hiyeessi hokkola.
Qoreen abbaa dhaabe, woraana.
Qoreen abbaan dhaabe, abbuma waraana.
Qoreen, abbuma dhaabe waraana.
Qoree namatti cabe, qorumatu baasa.
Qoreen baasaa dhabaaf, faana badde.
Quba ofii, ajaaye jedhanii hin muran.
"Quba wajjin," jette dammi.
Qubni abbaan of kaa'e, keessaan fuudhaa hin qabu. 
Qubni abbaan of kaa'e, dhiibbaa hin qabu.  
Qubni abbaan of kaaye, jibba hin qabu.
Qubni abbaan of kaaye, dhidhiibbaa hin qabu.  
"Qubni ajaa'e," jedhanii ofirraa hin muran.
"Qubni ajaaye," jedhanii muranii hin gatan.
Qubni, quba caala.
Qubni, quba caalti.
Qubni, quba dabarti.
Qubni tokko, fuula hin dhiqu.
Qubni tokko, qomaaxaatti birqiidha.
Qubni tokko, titiisa hin qabu.
Qullubbi baay'eesi nyaatan, xiqqoosi nyaatan ajaani qixxuma.
Qotiyyoon abaaramaan, gaafa du'e gogaan isaa dibbee ta'a.
Qotiyyoon ergisaa, ganda isaatti harkisa.
Qotiyyoon ergisaa, gara mana isaatti harksa.
Qotiyyoon ergisaa, gara qe'eetti harkisa.
Qotiyyoon gaafa cabasaa, horaaf deema.
Qotiyyoon harree wajjin 'oole, dhuufuu baratee gala. 
"Qotiyyoon hin qotaa" jennaan, "ciiseetillee," jedhe,
"Qotiyyoon keeti" Jennaan, qotee bulaan dhugaa se'e.
Qotiyyoon marga arge, hallayyaa hin agarre.
Qotiyoon marga malee, allayyaa hin argine.
Qotiyyoon qotiisaa hin bobbaane, qambara cabsuudhaaf.
Qotiyyoon qotuuf dhufe malee, qanabara cabsuuf hin dhufne.
Qarri, qara hin muru.
Qarri qottoo, dhagaa hin muru.
Qarshiifi haati, muufii hin qabdu.
Qarshiinifi haati, moofaa hin qabdu.
Qarshiin qaba jettee hin faxuuliin, nama dhaana jettee hin maliin.
Qawween ofuma dhooftee, ofumaafuu iyyiti.
Qiixxaa haati garagalchiteeti, xuurii Waaqni garagalcha.
Qiixxaa harkatu gargalcha, xuurii baratu garagalcha.
Qilleensiif iyyeessi, hin teessu.
Qilxuun harbuu fakkaata malee, harbuu miti.
Qirraarii kennanii, farsoo nama hin dhoowwatan.
Qixxee fardaatan utaala jetteeti, qalaamaan raaree dhaqxee.
Qotiyyoon wajjin camadamte, wajjin hiikamti.
Qottee qotteeti, hindaaqqoon haaduu ittiin qalan baafti.
"Qottoo miti, jaallaa nu keessaatu nu frixe," jedhee mukti.
"Qottoon maal nu godhee, kan nu fixe kan wajjin dhalanne," jedhe mukti.
Qottoon, of hin qartu.
"Qopha'aa bittuu," jedhe namichi foon gabaa baasee.
Qophaa nyaattuun, qophaa duuti.
Qopheessuu wallaaltee, kadhaa dhaqxe.
Quba abbaan of kaa'e, harkisaan hin qabu. Quba abbaan of kaa'e, dhiibbaa hin qabu.
Quba cabe, kan itti 'aanutti hidhan.
Quba ofii, ajaa'ee jedhanii kutanii hin gatan.
Qixxee leencaatan barooda jetteeti, booyyeen hudduudhaa dhoote.
Qixxee leencaatan bookkisa jedheeti, booyyeen hudduudhaa dhooye.
Qixxee tafkiitan utaala jetteeti, injiraan tafaa foxxoqxe.
Qixxuma nyaannaan, qixxuma taane.
"Qocaa! sitti muran" jennaan, "Waaqni beeka," jedhe.
Qola gubbaa mitii, keessa hubbadhu.
Qomaaxaa, akka du'etti awwaalan.
Qomaaxaa, akka duutetti awwaalan.
Qomaaxaaf, qubni takka birqiidha.
Qomaaxaan quba tokko qabdi, ishuma agarsiifatti.
Qomaaxaatti, qubni takka miidhaga.
Qomaaxaatti, qubni tokko birqiidha.
Qaalluu doofaa, hin saaman.
Qaalluu yoo miidhu, dhuufuu itti baayyisa.
Qaalluun han ofii hin beektu, han namaa raagdi.
Qaalluun han ofii hin beektu, han ormaatti raagdi. 
Qaalluun kan ishee hin beektu, kan namaa xibaarti.
Qaalluun kan mataashee hin beektu, kan namaa raagdi.
Qaalluun kan ofii hin beekne, kan ormaa raagadi.
Qaalluun kan ofii hin beektu, kan namaa xibaarti.
Qaalluun kan ofii hin beektu, kan ormaati xibaarti.
Qaalluun kan ofiituu hin beektu, kan gandaa raagdii.
Qaalluun tan ofii hin beektu, tan ormaatiif morma raafti.
Qaalluun tan ufiituu hin beenne, orma falti.
Qaaman dhiqadha jedhee, soogiddi bishaan keessatti hafe.
Qullubbiin baay'atus xiqqaatus fooliin tokkuma.
"Quiqullina kiyyaattan garba dhaqe" jette handoodeen.
Qunceen muka tokkoo tokkoti hin qabattu.
Qunceen tokko tokkotti hin maxxanu.
Qunnaa namaaf ittiin safaran odo ittiin hin safaratiin hin hafan.
Qunnaan ormaaf hodh'an abbumaaf safara.
Qunxur mana fixee cimmis mana guute.
Quqquuqaa cinaachaa kan afu hin argu, kan rafutu arga.
Quqquuqaa itillee kan afu hin beeku kan rafu malee.
Quqquuqaa itillee kan rafu malee kan hafu hin argu.
Quqquuqaa itillee nama rafu malee kan afu hin beeku.
Quqquuqaan itillee nama rafutti malee nama afutti hin beekamu.
Qabeenyi, sodaa qaba.
Qabeenyi warraa, intalaaf hin ta'u.
Qabeenyi warraa, intala doobbii guuraa hin oolchuu
Qabeenyi warra gurbaa, intala raafuu guuruu hin 'oolchu.
Qabeenyi warraa, intala raafuu gurguruu hin dhoowwu.
Qabeenyi warraa, nama hin 'oolchitu.
Qacceen, ofii dhaanteeti ofii iyyiti.
Qacceen, ofii dhoofteeti ofii iyyiti.
Qalaamaan ganyaa, akkatti sangaan fardaa bulu quba hin qabu.
Qalaamaan hoo mise, fardi misa.
Qalaamaan yoo mise, fardi misa.
Qalan malee, cooma hin argan.
Qalan moora argan, dubbatan malee dubbii hin argan.
Otoo farda hin bitiin, gola ijaaruu.
Otoo hin ajajiin sareen gabaa baatee, arraba baasaa galti.
Otoo hin qaliin muree afaan na guute.
Otoo hin tuqiin, doobbiini baala.
Otoo hin utaaliin dura, bakka itti qubattu ilaalladhu
Otoo hin dhaliin, fardi kooraa baata.
Otoo kaatanuu kan hidhatan, otoo kaatanuu hiikkata.
"Otoo kaatuu nyaataa," jennaan "otoo arguu gaafataa," jedhe.
Otoo kan siin jedhan beektee, kan sii kennan hin nyaattu.
Otoo kan siin jedhan beektee, yaa saree kan kan si kennan hin nyaatu.
"Otoon kolfuu, gubadhaa," jette talbaan.
Qalqalloon, waan itti naqatan baatti.
Qalqalloon, waanuma itti kennani fuuti
Qamadiin, ofittuu kofalti.
Qamaleen, abbaa argu argite.
Qamaleen, abbaa harbuu ari'atte.
Qamaleen, abbaa 'oobdii ariite.
Qamaleen, abbaa 'ooru'u ari'atte.
Qamaleen, abbaa 'ooruu ari'ata.
Qamaleen, abbaa oyiruu ariite.
Qamaleen, abbaa oyruu ari'atte.
Qamaleen,abbaa oyru'u ariitee.
Qamaleen, abbaa warraayyuu ariite.
Qamaleen, ofii hin kufu abbaan of hin tufu.
Qamaleen sanyii gadhee, reeffa fira ofiitti kolfiti.
Qamalee, raafuu keessatti argu.
Qamaleerra, jaldeessatu hadhaa qaba.
Qooda bineensi na nyaatu, bineensa nyaadheen, waan dhufu danda'a.
"Qooda gannaafi bonaa," jette ijoolleen tuulaarratti abidda keesse.
Qoonqoofi karaan, kan itti deemu hin dhaban.
Qoonqoofi 'ookkoon, ofitti fuuti.
Qoonqoo guddina, cubbuxoo hin liqimsan.
Qoonqoon, addaanuu liqimsiti.
Qoonqoon bara beelaa, midhaan midhaan jetti.
Qoonqoon bilchina eeggatee, qabbana dadhabe.
Qoonqooniifi boolloon, addumaan.
Qoonqooniifi hookkoon, gara ofitti fuuti.
"Qoosaa ijaa," jette ballaan.
"Qoosaa ijaa," jette ballaan ilmaan.
"Qoosaa ijaa," jette jaartiin.
"Qoosaa ijaa," jetti ballaan.
Qotiyyoo abbaan gaafa cabse, ormi ija balleessa. 
Qotiyyoo abbaan gaafa cabse, ormi ija jaamsa.
Qotiyyoo adiin, qotiyyoo gurraacha mo'e.
Qotiyyoo cisaa, qorichi isaa halangaadha.
Qotiyyoo gaafa guddaa, galuu hin dhoowwiin, gaafni isaatuu hin dhoowwaa.
Qotiyyoo gadi jedhee adeemu, hamma inni harkisu hin beekan.
Qotiyyoo gadi jedhee deemu, amma harkisu hin beekan.
Qotiyyoo gadi jedhee deemu, amma qote hin beekamu.
Qotiyyoo gadi qabee qotu, hamma harkisu hin beekan.
Qotiyyoo gadi jedhee qotu hamma qotu, hin beekan.
Qotiyyoo hamaa jiru, eeffanni bishaan hin dhugu.
Qoree, qoreetu baasa.
Qorii, gurra nyaatan.
Qoricha baala beekan, hundeen nama hin dhibu.
Qoricha gola jiru, fardaan barbaadan.
Qorichi baala argan, hundeen nama hin dhibu.
Qorichi du'aa, du'a.
Qorichi mataa, yoo itti iyyan.
Qorichi quufaa, bokoka.
Qorichi, xinnaa hin qabdu.oo
Qorra, dirribaan hin dhoowwu dirra malee.
Qorra, dirribni hin dhoowwu dirra malee.
Qotan malee, hin qufan.
Qotateen, yoo aramate.
Qotee bulaan waxabajjii du'e, waxabajjii malee hin ka'u.
Qotee bulaan waxabajji kufe, waxabajjii malee hin ka'u.
Qarri, qara hin muru.
Qarri qottoo, dhagaa hin muru.
Qarshiifi haati, muufii hin qabdu.
Qarshiinifi haati, moofaa hin qabdu.
Qarshiin qaba jettee hin faxuuliin, nama dhaana jettee hin maliin.
Qawween ofuma dhooftee, ofumaafuu iyyiti.
Qilxxaa haati garagalchiteeti, xuurii Waaqni garagalcha.
Qilleensiif iyyeessi, hin teessu.
Qilxuun harbuu fakkaata malee, harbuu miti.
Qirraarii kennanii, farsoo nama hin dhoowwatan.
Qixxee fardaatan utaala jetteeti, qalaamaan raaree dhaqxee.
"Qambaran cabsaa, nan camadinaa" jedhe hindaaqqoon.
Qanbarrii sissiqxuun, ijoolle beelessiti.
Qanqalloo heexoo, heexoonis keessaa dhumu hadhaan hin dhumu.
Qaqallachaa, 'ooli farsoon qirraarii hin qabdu.
Qarabaatti hin raasan milmootti hin dhimbiiban.
Qara darbe, jinfuun nama hin waraanu.
Qareen qaree sobee, gadoo idaate.
Qareen qaroo sobee, gadoo ida'ate.
Qareen qaroo sobee, gadoo hidhate.
Qarqaraan seeni jennaan, dhundhumaan seente.
Qarri daacciidha, gowwaan bililleedha.
Qarriffaa saree, lafeerratti sodaadhu.
Qarri garii, waa hin waraanu.
Qarri lama, wal hin muru.
"Quufeen nyaadhee bula," jedheeti du'ee bule. 
"Qufeetan bula," jedheeti du'ee bule iyyeessi. 
Quufne jedhanii, dhadhaa hin cirriiqfatanii.
Quufni, cubbuxoo malee nama duulchisa. 
Quufni, galaa malee nama duulchisa.
"Quufteeti gandarra deemti," jedhe namtichi kadhattuu saame.
Quuftuun ijoollee, lafa rukuttee boossi.
Quuftuun ijoollee, lafa rukuttee boochi.
Quuftuun ijoollee, lafa rakutteeti boossi.
Quuftuun ijoollee, lafa rukkuteeti boochi.
Quuftuun ijoollee, lafa rukutteetu boossi.
Quuqaa cinaachaa, abbaan afu hin beeku abbaa rafutu beeka.
Quuqaa cinaachaa, kan afu hin argu kan rafu malee. 
Quuqaa cinaachaa, kan afu hin argu kan rafutu arga.
"Otoo nyaadhu naan jedhee, akka abbaa kiyya na kukkuta," jette qomaaxaan.
Otuu hin daraariin, bilchaachuu.
"Oshee," jennaan harreen Goojjam gurra dhaabde.
Qalan moora argani, dubbatan dubbii argani. 
Qalbii du'uurra, lubbuun du'uu wayya.
Qalbii hin dhalataniin, dubbii hin baratanii. 
Qalbii malee, ijji hin argu.
Qalbii malee, ijji hin argitu.
Qalbii malee, ijji hin agartu.
qalbii malee, ijji lafa hin agartu.
Qalbiin as teecheeti, gurraa farda arbaa ajjeestii.
Qalbiin dubartii takkaa, takkittii sanuu dhungatan hin baddi.
Qalbiin gadheen, yartuu nama gooti.
Qalbiin gorsaa, gola hin dabartu.
Qalbiin gorsaatiif midhaan liqaa, bakka ishii hin dabartu.
Qalbiin gorsaatiifi midhaan liqaa, bara nama hin baasu.
Qaamatu dullooma malee, onneen hin dulloomu.
Qaamatu dullooma malee, onneen hin dulloomtu.
Qaaniin bannaan, lukkuun loon dura galti. 
Qaanii waallaaltee, lukkuun loon dura galte. 
Qayee gowwaatii, moofara murani.
Qabbanniifi fixeensi, ganamaan.
Qabbanni boosoo, du'a dhirsaati.
Qabbanooftu harkaan, 'oo'ituu fallaanaan.
Qabbanti raacha, fayyaan billaacha.
Qabeenya qaba jettee hin booniin, qabeenyi fixeensa ganamaati.
Qabeenyatu, dhadhaa saphii dibe.
Qabeenyi abbaa intala doobbii guuraa hin 'oolchu.
Qabeenyi abbaa, intala raafuu guuruu hin dhoowwu.
Qabeenyi, fixeensa ganamaati.
Qabeenyi, hamma fixeensaati.
Osoo hin hubatiin, qubaa hin gubatiin.
Osoo hin liqimsiin, arraabee fixe.
Osoo hinqallin, muree afaan na guute.
Osoo hin raflin, abjoote.
Osoo hin dhaliin, fardi kooraa baata.
Osoo horiin hin galiin, hattuun foonaa guutte.
Osoo horiin hin galiin, hattuun mooraa guutte.
Osoo ishee hin ga'iin liqeessitee, osoo hin fudhatiin duute.
Osoo kaatanuu dhaabaniiti, osoo taa'anuu qaban.
"Osoo kaatuu nyaataa," jennaan "osoo arguu gafataa," jedheen.
Osoo kan ergus kan ergamus, anuma ta'ee.
Osoo laphee hin bitiin, oduu hin baay'isan.
Osoo loon hin galiin, hattuun foonaa guutte.
"Osoon beekuu, huubaa wajjiin," jette sareen.
Osoon dhala eeguu, ulfa dhabe.
Osoo of hin hubatiin, doobbii hin lagatiini.
Osoo qilxuun hin dadhabiin, simbirri wal dadhabdi.
"Osoo dhadhaa qabaannee, hudduun nu hin luqqa'u," jette jaldeessi.
Osoo nyaatu du'a, osoo kaatu kufa.
"Osoo nyaadhu jedhe, akka abbaa kootii na kukkutta," jedhe qomaaxan.
Osoo nyaadhu naan jedhee, maaliif ijoollee koo sagal godhaa.
Otoo bakka kee himbeekiin, raafuu hin lagatiin. 
"Otoo beeknuu, fura wajjin," jette sareen. 
"Otoo beeknuu, huuba wajjin," jette sareen.
"Otoo beeknuu huuba wajjin," je'e sareen.
"Otoo beennuu, fura wajjin," jette sareen.
"Otoo beettee, nattuu hin duttu," jedhe qeerransi sareen.
Oromoon noorii hin dhiisu, bakka ofii hin gadhiisu.
Oruu dallaa jalaafi nama gabaabaa, ayyaantuutu argata.
"Osoo akka anaatii, balbala hin cufatan," jedhe bineensi.
Osoo akka hawwiitii, gola qotanii diinga araman. 
"Osoo akka kiyyaatii, warri hundi karra hin cufatan," jedhe waraabessi.
"Osoo beeknuu, huuba wajjiin," jette sareen. 
Osoo bukoon miidhagee, daabboon miidhaga.
Osoo dullachi jiruu, jabbiin duuti.
Osoo gowwaan taa'uu, beekaan dubbii fannisa.
"Osoo haamaan harca'u, agartanii naan facaafatan," jette xaafiin.
Osoo haati jirtu, buchullaan garaadha dutte.
Osoo haatuu, lukkuun waan ittiin qalamtu baafte.
Ol kaatanii dadhaban, gadi deebi'anii. 
Ol kaatanii dadhaban, gadkaatan.
Ol kaatanii dadhaban, gadi kaatan.
Ol kaatanii yoo dadhaban, gadi kaatan.
Ol kaatanii dhadhaban, gaduu kaatan.
Ol kaatan malee, gad hin kaatan.
Ol kaawa boosoo, qallaba hantuutaa. 
Ol kaawan malee, kaatanii hin fudhatan.
Ol kaawwatan malee, ol ka'anii hin fudhatan.
Olkaawiin boosoo, qallaba hantuutaati.
Ol kaawwatan malee, ol kaatan hin argatan. 
Ol kaawwatan malee, ol kaatanii hin fudhatan. 
Olkaayaan boosettii, qallaba hantuutaati.
Ol kaachuu dadhaban, gadi kaatan.
Ol kaachuu yoo dadhaban, gadi kaatu.
Ol ka'ee yoo dhabe, gad ka'a.
Orman huba jetteeti, mukaan ija of waraante
Ormi akkam bultee beekaa, akkatti bule abbaatu beeka.
Ormi boo'ee gala, rakkoon warratti hafa.
Ormi boo'eeti gala, rakkoon warratti hafa.
Ormi boo'eeti gala, rakkoon warratti hafti.
Ormi boonaa yaada, ani boontuu tiyyaan yaada.
"Ormi rafee," jette jaamaan diinga dhaabbattee. 
Oromoon farda birrii dhibbaa biteeti mi'a birrii shantama dadhabda.
Oromoon, hooda buluu jaalata.
Oromoon kan jabaa hin nyaanne, jabaa baata.
Oromoon karaa kuttee, odoo dubbii hin kutiin gala.
Oromoon karaa kutee, osoo dubbii hin kutiin deebi'a.
Oromoon mooraan buleeti, Amaarri macaafaan bula.
Ol lufil gad lufii, galgala gara boolloo ofii.  
Ol na qabiifi gad naqabiin, du'a naman oolchu.
Ol siqaan, surree bitate.
Ona taa'uu mannaa, onattii takka wajjiin taa'uu wayya.
Onnee 'eela'e, humnaaf dhadhaban.
Onnee lola malee, uleen hillolu.
Onnee malee, lola baay'isuun nama gaabbisiisa.
Onnee malee lola dhaquun, madaa baay'isuudha.
Onneen argu, malee ijji hin argu.
Orma garaa geenya yoo jedhan, of garaa hangatan.
Orma garaa geenyaan, garaa lafaan nama ga'a.
Orma garaa geenyaatti, garaan lafa nama ga'a.
Ol kaatanii dadhaban, gadi deebi'anii.
Ol kaatanii dadhaban, gadkaatan.
Ol kaatanii dadhaban, gadi kaatan.
Ol kaatanii yoo dadhaban, gadi kaatan.
Ol kaatanii dhadhaban, gaduu kaatan.
Ol kaatan malee, gad hin kaatan.
Ol kaawa boosoo, qallaba hantuutaa.
Ol kaawan malee, kaatanii hin fudhatan.
Ol kaawwatan malee, ol ka'anii hin fudhatan.
Olkaawiin boosoo, qallaba hantuutaati.
Ol kaawwatan malee, ol kaatan hin argatan.
Ol kaawwatan malee, ol kaatanii hin fudhatan.
Olkaayaan boosettii, qallaba hantuutaati.
Ol kaachuu dadhaban, gadi kaatan.
Ol kaachuu yoo dadhaban, gadi kaatu.
Ol ka'ee yoo dhabe, gad ka'a.
Orman huba jetteeti, mukaan ija of waraante
Ormi akkam bultee beekaa, akkatti bule abbaatu beeka.
Ormi boo'ee gala, rakkoon warratti hafa.
Ormi boo'eeti gala, rakkoon warratti hafa. 
Ormi boo'eeti gala, rakkoon warratti hafti.
Ormi boonaa yaada, ani boontuu tiyyaan yaada.
"Ormi rafee," jette jaamaan diinga dhaabbattee.
Oromoon farda birrii dhibbaa biteeti mi'a birrii shantama dadhabda.
Oromoon, hooda buluu jaalata.
Oromoon kan jabaa hin nyaanne, jabaa baata.
Oromoon karaa kuttee, odoo dubbii hin kutiin gala.
Oromoon karaa kutee, osoo dubbii hin kutiin deebi'a.
Oromoon mooraan buleeti, Amaarri macaafaan bula.
Ol lufil gad lufii, galgala gara boolloo ofii. 
Ol na qabiifi gad naqabiin, du'a naman oolchu.
Ol siqaan, surree bitate.
Ona taa'uu mannaa, onattii takka wajjiin taa'uu wayya.
Onnee 'eela'e, humnaaf dhadhaban.
Onnee lola malee, uleen hillolu.
Onnee malee, lola baay'isuun nama gaabbisiisa.
Onnee malee lola dhaquun, madaa baay'isuudha.
Onneen argu, malee ijji hin argu.
Oolaan gooftaa cimaa qabdu, duboo ala bulchitee rafti.
Ormaan, hooda bula.
Orma garaa geenya yoo jedhan, of garaa hangatan.
Orma garaa geenyaan, garaa lafaan nama ga'a.
Orma garaa geenyaatti, garaan lafa nama ga'a.
Ollaafi dugdaan, lafaa ka'u.
Ollaa hamaan, indaaqqoo horsiisa.
Ollaa hamaan, mi'a nama bichisiisa.
Ollaa hamaan, dhukkuba sombaati.
Ollaan akkam bultee beekaa, akka itti bule abbaatu beeka.
Ollaan akkam bultee beekaa, akka itti bulu abbaatu beeka.
Ollaan bultee beeka, akka itti bule abbaatu beeka.
Ollaa namaa qubachuun, hamma namaa hubachuudha.
Ollaan hamaan kan galu malee, kan ba'u himbeeku.
Ollaan hamaan kan seenu malee, kan ba'u hin argu.
Ollaan hamaan, jabbilee hootu camada.
Ollaan hamaan, dhukkuba sombaati.
Olis kaattu gadis kaattu, allaattii reeffi lafa.
Olis kaattu gadis kaattu, kan harree fe'umsa.
Olis kaattu gadis kaattu, reeffi allaattii lafa.
"Olis kaadhu gadis kaadhu hagabuu himbulu," jette sareen.
"Olis kaadhu gadis kaadhu, koo baa'aa hin darbu," jette harreen.
Olis kaachiftu gadis kaachiftu, irraangadeen tabba hin qabu.
Oljettuu akka 'eegee re'ee, fokkiftu akka 'eegee saree.
Olkaa'aa boosachaa, qallaba antuuta.
Olkaa'an malee, ol fiigan maal argatu.
Olkaa'an malee, ol kaatan maal fidaan. 
Ol ka'aan, ol hiixataan hin fuudhan.
Ol kaata dadhabanii, gadi kaatani.
Ollaan kan hin beekne, gingilchaan kan hin quiqulleessine hin jiru.
Ollaan namaa, kafana namaati.
Ollaan rafu malee, hirrafan.
Ollaan rafu, rafan.
Ollaan rafu, rafani.
Ollaan rafu, rafanii.
Ollaan saree gandaan nama laba, ollaan allaattii mukaan nama kora.
Ollaan yaraan, meeshaa nama bichisiisa.
Ol baanaan gadi nama buusa.
Ol deemtee gadi deemtu han harree fe'u suma.
Olguurama mucaa, buchillaan garaatti hawwiti.
"Olis baanu gadis buunu, keenya ba'aan ba'uma," jette harreen.
Olis badu gadis badu, kan harree fe'umsuma.
Akka abaluuti sirbaan moorma nama jalisa
Aannan dhiiraa ol kaa an qilleensa hin naqan
Aantuunni hin kufu, abbaan orii hin tufu
Aaraa jedhanii udduu ol hin butan
Aara harree daawwaa rukutan
Aara harree daawullaa rukutan
Aara harreetti fe iisa rukutan
Aaran hudduu ol hin hifkatan
Aarki dabree walii dhiqa
Aartu kutadhu, jedhe namichi saree biddeena dhoowwatee
Aartu qaladhu, jedhe namtichi sareedhaan
Abbaa niitii na fuusisi," jennaan,   "yoo midhaan tole haateerratti nan dabaladha,  " jedhe jaarsi
Abbaa biyyaa ta uun nama hin dhibu biyya bulchuutu nama dhiba
Abbaafi ilma hangafatu haadha wajjin deema
Abbaa gabaabaa daa imni hiri aa seeti.
Abbaa gabaabaa ijoolleen abbaa hin se an
Abba gaarii irraa dhalachuu mannaa hiree gaariin dhalchuu woyya
Abbaa gaaridhaa mannaa carraa gaari woyya
Abbaa hin beektuu akaakayyuu yaaddi 
Abbaa hin qabdu akaakayyuuf boochi
Aabaa hoo tuffatan saree jalatti dhahan
Abbaa jaalatan ilma saa dhungatan
Abbaa jedhanii obboo hin jedhan
Abbaan beekaa ta eef ilmi beekaa ta uu hin danda'u
Abbaan biyyaa amma biyyaati gaha
Abbaan biyyaa hamma biyyaa gaha
Abbaan bookaa dhugeef ilma afaan hin urgaa'u
Abbaan cabsa ofitti hin dabsu
Abbaan damma nyaateef ilma afaan hin mi'aawu
Abbaan damma nyaateef ilmi afaan hin minyaawu
Abbaan duroomeef intalti raafuu gurguruu hin dhiistu
Abbaan farda namaa bita malee, humna namaaf hin bitu
Abbaan farda nama bita malee, onnee namaa hin bitu
Abbaan farda namaa bita malee, onnee namaa hin ta'u
"Abbaan gaafa ofii hin dadhabu" jette duullattiin
Abbaan gaariin nama dhalchuu mannaa hiree gaarii dhalachuu wayya
Abbaan hin argu tafkiin gurra fixxe
Abbaan manaa haga manaa gaha
Abbaan iyyatu malee gandi namaaf hin birmatu
Abbaan iyyatu ollaan birmata
"Abbaan kee du'e" jennaan, "hamaan ollaa kiyaatu du ee duraan isa awwaalla," jedhe.
"Abbaan kee eenyuu,  " jennaan,  "akaakayyuun kiyyaa farda,  " Jette, gaangeen.
"Abbaan kee eenyu" jennaan, "aayyoon farda" jette gaangeen
Abbaan kufan, ilmaan ka'an
Abbaan lafaa hin deemiin hin jedhu, karaarra qota
Abbaan manaa amma manaa ga'a
Abbaan manaa ammuma manaati ga'aa
Abbaan manaa xiqqaa hin qabu
Abbaan muka alaati, aayyoon utubaa mana
Abbaan muka alaati, haati utubaa mananti
Abbaan of arrabsu malee alagaan nama hin arrabsu
Abbaan of arrabsu malee halagaan nama hin arrabsu
Abbaan of hin argu, dhagaan of hin darbu
Abbaan of jaju malee, gandi nama hin jaju
Abbaan qallatullee mirga rafa
Abbaan qarshii dhabee ilma hin dhabu
Abbaan worraa gowwaa,  eelee cabdetti kolfa
Abbaan dhugaa duunan dhugaan gaggabde 
Abaarri ni bahaa, maqaa hamaan hin bahu
Ambonni ajjeese ganni maqaa fudhata.
"Ammaayyuu," jette, adurreen.
"Ammaa'uu," jette adurreen.
Amma abbee jirutti nyaadhu, amma aduun jirutti kaadhu.
Amma abbee jirutti nyaadhu, amma aduun lixutti kaadhu.
"Amma barri dabrutti garbicchi abba kiyyaa na haa fuudhu," jette intalli.
Amma beektu, niitiin dhiirsa soorti.
"Amma bukoon kee kuuf, jedhutti ani hin kufu❞ jette jaartiin.
Amma cufatanitti hin danqaratu.
Amma cufatanitti hin danqaaratu.
Amma cufatuutti hin danqarsu.
Amma farda bira geenyutti harree yaabbanna.
Amma feete baayyattu titisni qabee hin buqqifattu.
Amma fedhe huqqatu sangaan gaafa hin laatu.
Amma gabaan namaa laattu haati namaa hin laattu.
"Amma hammana kaatti, yoo guddatte akkam kaattii," jedhe illeettii ari'ee.
Amma hin jirree dhuufuun jirma.
Amma hiiqan hiiqni argama.
Amma hiiqan hiiqni mulata, iyyessi gowwaadha du'a hedata.
"Ammahuu!" jette adurreen.
Amma ishiitti injiraan gaanfa qabdi.
Amma jaalalli jiru jibbi jira.
Amma leeencattan bookkisa jedhee booyyeen hudduu dhodho'e.
Antuunni mala qabdu qixxee abbaa warraa nyaatti. 
Antuunni du'a barbaadde funyaan adalaa fuunfatti.
Antuunni hin kufu, abbaan of hin tufu.
Antuunni maraatte adurree dhungatti.
Antuunni mana jiru baaqilli faana dhabderbor
"Anuu amma namaa hin ga'u namuu garaa nan ga'u" jette sareen.
Anuu budaa, 'eenyutuu intala tiyya nyaate.
"Anuu budaa ilmoo koo maaltu nyaatee," jette budaan. 
"Anuu gurraattiidha maa na guggubu ibiddan" jette.
"Anuu hamma namaa hin ga'uu, namuu garaa na hin ga'u" jette sareen.
"Anuu hin duulu abbaanuu nan dhiisu" jette A M sodaattuun.
"Anuu hin heerumu, warruu ana hin gurguran" jette garbittiin.
"Anaaf haadhumatu naa hin baane," jedhe gowwaan haadha dhahee ajjesee.
"Anaafuu taa'aa maaliifan taa'a," jedhe jaarsi durba fuudhee.
"Anaa haadhumatu naa hin baane" jedhe maraataan haadha dhayee ajjeesee.
"Anaa haa dhumutu naa hin baane" jedhe haadha hudhee ajjeessee.
"Anaa" jette jaartiin mutaa hattee.
"Anaa jettu dibi," jette ballaan.
"Anaa jettu lixii baasi," jedhe nyaatee quufee.
"Anaa jettu mi'aayi ofii jettu bushaayi" jette niitiin.
"Anaa jettu waaqaan of bayi" jette hantuunni.
." Anaallee anaa, kan hiriyaan kee sitti kofaltu jedhe," namtichi gaagura luqqisee gadidhiisee.
Ana haa nyaatuun beela nama hin baasu.
"Anaayii ?," jette jaartiin mutaa hattee.
" Anaa nyaatuun" beela hin baasu.
An bonni ajjeesa ganni maqaa fuudha.
Ancufa hin tufan, tufan hin arraaban.
Andoodeen garaa laaffinaaf bishaan fudhate.
"An du'u araddaan hin margin," jette harreen.
Angafa doofe qoxisuun mo'a.
Angafa doofe quxisuutu mo'a.
Angafa doofe quxusutu moo'a.
"Ani abborra hin beeku, abboon waaqrra hin beeku" jedhe namtichi.
"Ani ammaan darbaa abdii koo horii ormaa gaaratti hin 'oofiin," jette hurriin hattuudhaan.
Ani badeen waan bade hin galchu.
Ani badeen waan badu hin galchuu.
Ani ba'e jalaa, rakkoon worratti hafa.
"Ani kushiin" jette jedhan doobbiin.
"Animoo" jette jaartiin mutaa hattee.
"Animoo" jette niitiin mutaa hattee.
Ani niitii fudhee gali yaa ofiin taphattuu ati leemmatii hodhita.
"Ani qodaa dammaati," jette qoda bukoon laga ceete. 
Anis beekaa, atis beektaa naa sooradhu.
"Anis deemu goojjoon warra kanaa 'aaruu hin dhiiftu" jette garbittiin ashuuffe teessee.
"Anis fooniyyuu foon biratti na fannisuu," jette sombi. 
"Anis hin tolu, kan na eegusi hin tolu" jette ra'een. 
Ani si hin dhaaniin malee boochu giddii hin qabu. 
Ani si hin dhaaniin malee boochu giddii qabaa.
Ani si hin dhaaniin malee, yoo booche giddiin qabaa! 
Ani urgaafuu laga hin ce'u," jette tukaaniin.
Antuunni mala qabu qallaba warraa wajjin nyaata.
"Ammallee ammallee," jette garbitiin daabboo araabdee.
Ammamillee hammaatu arjaan kopha hin nyaatu. 
"Amma nagaan busaaye" jette jartiin qadaada lafaa argannaan.
"Ammanallee hiyoomu kan dura du'e awwaalu," jedhe jaarsi.
"Amma natti ife," jette maraatuun mana gubdee.
"Amma yaa jiruu bulluqaa" jette marqaan.
"Amma natti tole" jette cirriin farda yaabbattee.
Amma nyaate garaatuu beeka, amma dubbate afaantuu beeka.
Amoolee abbaan gate, ormi diddigaa hin fudhatu
Amooleen mataan dhiqadha jedhee, bishaan seenee achumaan hafe.
" Ana caalaa qaaqxee," jette kormaan lukkuu allaattidhaan.
"Ani bishaan hin bu'u huuroon cabsaa?," jette tafkiin.
"Ani bu'u huubboon cabsa" jette tafkiin. sen
"Ani dafeetu hin dhufu," jette injiraann.
"Ani du'u araddaan hin margiin," jette harreen. 
"Ani du'u araddaan hin margiin," jette harreen.
"Aniif adurreen ulaadhaan wal agarre" jette hantuunni.
"Aniifi adurreen lafa jalaan wal argina" jette hatuunni. 
Ani hamma namaa hin ga'u, namni garaa na hin ga'u.
Ani hin dhaliin fardi baata.
"Ani kana keessaa hin qabu," jedhe namtichi jaarti garba gatee.
"Ani kanan du'u har'a, margi kan margu egere," jette dullattiin.
"Ani kanan jiraadhu bosona keessa, gogaan koo akkammitti guute gabaa keessa?" jette qurupheen.
"Ana hoo 'eessa gootan" jedhe ashaboon barbareefi shiroodhaan.
Ana maganii, farda kee albaatii laalii.
"Ana malee hin toltu," jedhe ashaboon.
"Ana malee taatii," jedhe soogiddi.
"Ana maqaa balleessuuf harree alatti dhiisan," jedhe waraabessi.
"Anamoo" jette jaartiin limmoo hattee.
"Anamoo" jette jaartiin mutaa hattee.
Anaan duwwaa gatanii hattu naan jedhan jette adurreen.
"Anaanii," jette jaartiin mutaa hattee.
"Anaanuu jedhuu, ilmoo koo maaltu nyaatee?" jette budaan.
"Anaanuu jedhuu maaltu daa'ima koo nyaatee?" jette budaan.
"Akka mana hin oolle akka narraa hin deemne" jette akkoo Manooyyeen.
Akka mana ofiitti bulu malee akka ollaatti hin bulan. 
Akka manaa dhaaman gabaan hin bittu.
"Akka mataa abbaa garaa isaa dhowwu" jette jaartiin.
"Akka mataa abbaa garaa si haa dhowwu," jette jaartiin.
Akkam bultee gandatu beeka, akkatti bule abbaatu beeka.
"Akkam bultee," jennaan, "anaaf mana kootu beeka" jedhe.
Akka meeshaa ishiitiif dhaddeetu biyya fudhata. 
Akka meeshaa sheetiif dhaddeetu biyya fudhata.
Akka jedhan" jette, handaaqqoon karrarraa gadi jettee.
"Akkam" jedhe kormaan indaaqoo.
"Albeen kan natti kaatus arge" jette dullattiin.
Alkan iddoo isaa malee hin bari'u.
Amalaaf daaraarra gangalata sanyoon harree.
"Amalaaf," jette garbittiin daakuu arraabdee.
Amalaaf hadhoofti qalqalloon koosoo.
"Amala amala," jette garbittiin daabboo hattee.
"Amala amala" jettee garbittiin daabboo arraabde.
"Amala amala" jette garbittiin majii harraabdee.
Amala hin suuqqatan.
Amalli abbaa dhiba, hamaan ganda dhiba.
Amalli abbaa dhibeeti hamaan ganda dhiba.
Amalli bare nama wajjin deema.
Amalli bilbila, abbaarraa qillisa.
Amalli hin suuqamu, nama biraa hin hafu,
" Ammanuman naqe farsoo," jette, jaartiin.
Amartiin lafee nyaatte quba koo nyaatte.
Alatti amma arbaa, manaatti amma garbaa.
Allaattiin balali'aa 'ooltee, duuti lafa.
Allaattiin balali'aa 'ooltullee booddeen ishii lafuma.
Allaattiin balaliitee balaliitee murteen lafa.
Allaattiin baaritti fincoofte baariin bolleessuu mitiisa baalagummaa ofiitii.
Allaattiin deemtee deemtee, reeffiishii lafuma.
Allaattiin duula 'eegdii, duullii allaattii eegdii.
Allaattiin du'aa 'eega, duuti allaattii eega.
Allaattiin fira fakkaatee simbira nyaata.
Allaattiin foon baattu ofii hin yaattu namaa hin laattu.
Allaattiin jooraa ooltu reeffi lafuma.
Allaattiin kan dura bu'etu ija fudhata.
Allaattiin marsaa 'oolti, booddeen lafuma.
Allaattiin marsitee, marsitee, duuti lafa.
Allaattiin mukarra bule, yookaan baala yookaan baallii buusu malee hin ka'u.
Akkanas taatuu niitii ilma kiyyaa hin taatu.
Akkanattis yoo qalan gogaatu bada.
Akkanatti yoo qalan gogaan bada.
"Akkanatti nyaatanii dhirsa hin yaadan," jette haftuun.
Akkana nyaatanii, dhirsa hin yaadanii.
"Akkan beekuttan of ajjeesa" jette niitiin gorroo gubbaatti of rarraaftee.
"Akkaan beekuttan of hudha" jetteeti cifriggiin of huute jaartiin.
Akka ofii abbaatu beeka.
Akka ofii seetee haati intalatti dakkuu hiite.
Akka ollaan rafetti rafan.
Akka ollaatti hin bulan akka ofiitti bulu.
Akka ormaatti ragannaann morma nama jallisa.
Akka ormaatti ragannaatti mormi nama caba jedhan.
Akka ormaattiin sirba yoo jedhan mormi nama daba.
"Akka jedhan" jetteeti, lukkuun balbalaa gadi jette. 
"Akka kiyyaatiif maaltu ciisee naa kajeellata" jette sareen.
"Akka kiyyaatti maaltu naa kajeellata," jette sareen.
Akka kufaniin hin caban.
Akka kufaniin hin hafan.
Akka kufaniin hin hafan akka du'aniin hafan malee.
Akka kufanitti hin caban.
Akka kufanitti hin cabanu.
"Akka leencaan iyya," jettee weenniin sombaa dhoote.
"Akka leencaattan utaala," jetteeti booyyeen sonbaa dhoote.
Akka madaa qubaa yaanni garaa guba.
Akka madaa qubaatti yaanni garaa guba.
Akka madaa qubaa yaanni nama guba.
Akka manaa bulan malee akka ollaa hin bulan.
Akkuma waa argan waa haasa'an.
Akkuma wal fakkaattuun loon walitti 'oolfatti.
Akkuma dheebotaniin laga hin maddisan.
Alaa gaangeeni sin baatu, manaa sareen sin yaattu. 
Alaa kopheen ciq ciq, manaa garaan cir cir.
Alaa manatti dheeffan manaa 'eessatti dheeffan.
Alaa ni boonaa manaa ni booya.
Alaa rarra'a, manaa manca'a.
Alaa toluu manaa tola.
Alaa warratti dheessan, manaa eessatti dheessan.
Alaa dhufaan cuubata qal'isa.
Alagaafi dukkanatti ija hin babaasan.
Alagaafi dukkanatti ija hin baasan.
Alagaa gaafa qabaatan, fira gaafa rakkaatan.
Alagaa ilkaan adii alangaan isaa gadi.
Akka ormaatti sirbinaan morma nama jallisa.
Akka ormaatti sirbina yoo jedhan mormi nama daba. 
"Akka qambara cabsutti," jedhee namtichi indaaqqoo camade.
"Akka quuftetti miti, akka duraatti na nyaadhu" jedhe beeqelaan.
Akka sangaan fardaa itti oolu qalaamaan quba hin qabdu.
"Akkattan siif dhugaa bahe beektaa," jennaan "hamman si taajjabe beektaa," jedhe.
Akkatti bule abbaatu beeka ollaan akkam bultee beeka.
Akkatti kaattu, sareen ka duwwaa nyaattu.
Akka waan dhiyootti galtuu aduun bariisaaf turtee baate.
Akka dhaban akka'oo haadha godhatan.
Alagaa kolfaa sitti adeemuufi rooba addaatee roobu hin amaniin.
Alagaan gaafa qaabatan, firri gaafa rakkatan.
"Alaakee si waamee egaa na albaasi," jette harreen waraabessan.
Ala laalii mana seen.
Alala muran malee hiddi hin dhiigu.
Alalii heexoo mi'eesa.
Alamiin abbaan hin beekne fayyaadha.
Alamiin abbaan ofirratti hin beekne fayyaadha.
Alamiin lama hin deebitu.
Alamiin dhufuu yoo barbaadde karra marsiti yoo ba'uu barbaadde haadha warraafi abbaa warraati afaan dabarsiti.
Alangeen waaqa geeche lafa hin hanqattu.
Ala rafteeti, dhooftuu komatti. be all angst ON
Allaattiin muka korte yookaan baallii buusti, yookaan baala buusti.
Allaattiin odoo foon lafa jiruu waaqarratti wal fixxi.
Allaattiin olis kaattu gadis kaattu murteen lafuma.
Allaattiin waaqarra bararti, reeffi ishii lafa.
Allattiin waaqa irras kaachaa 'ooltu reeffi ishii lafuma. 
Allaattiin waaqarra duuti ishee lafarra.
Allaattiin waaqarraa kaachaa ooltu reenfi lafuma.
Allaattiin waaqa keessa raachi bishaan keessa, waaqatu waliin barbaada
Allaattii waaqa keessaafi raacha bishaan keessaa waaqatu waliin barbaada. 
Allaattii waaqa keessaa, raacha bishaan keessaa waaqatu waliin barbaada.
Albaadhessi hin quufu, gowwaan dhaba hin beeku.
Albeen fooniif bitan tiruurratti citti.
Bishaan yaa'aa buleeti, kan namaa hire warabbatan.
Bishaan yaa'aa buleetu, kan nama ga'e waraabbatu. 
Bishaan yaa'ee yaa'eetu, hamma namaa qabe waraabbatu.
Bishaan yaa'ee yaa'eetu, hanga namaa qabe woraabbatu
Bishaan yaa'u, bishaan ciisu 'oofa.
Bishaan yaa'utu, kan ciisu caala.
Bishaan yaa'utu, kan ciisu kaasa.
Bishaan yaa'utu, kan ciisu yaasa.
Bishaan yaa'uufi ilmi dhiiraa, torba kufeetu torba low ka'a.
Bishaan yammuu hanqachuudhaa deemu, ajaa'a; namni yammuu salphachuu kajeelu, boona.
Bishaan, dhagaa dubbisa.
Bishaan dhangala'e, hin hammaaramu.
Akka dhaban akkawoo haadha godhatan.
Akka dhaban akkayoo haadha godhatan.
"Akka dhaqa badde gala hin badin" jette qamaleen jaldeessaan.
Akka dheebotaniin laga hin maddisan.
Akki nyaataa nyaata, suummoon irbaata.
Akkuma cabanitti okkolan.
Akkuma cabanitti hokkolan.
Akkuma dur seetee, jartiin awwaala fakkaatte.
Akkuma itti jirantu jiruudha.
Akkuma iyyetti wal hin lolu.
"Akkuma laaqxetti na nyaadhu" jette suummoon.
"Akkuma miilanaatuu ta'ee hin beeku" jette hantuunni qooxii kortee.
"Akkuma uumu uuma," jedhe gowwaan haadha hudhee.
Akka hin cabne beekaati bishaan dhagaatti utala. 
Akka hin taanetti kufteeti na kaasaa boochi.
Akka hin dhoofne beektiif harreen dugda duubaan haadha luugdi.
Akka hin nyaanne luxxeessitee, akka hin dhiifne irra dibde.
Akka hin yaanne shaanaa marqitee, akka hin dhisne samaa baksite.
"Akka ijoolleen taa'a," jedhee jaarsi marcumaa aloo hulluuqee du'e.
Akka ilma godhattu utuu hin argin maqaa baafatte.
Akaa'iin ofittuu kofalti.
Akka itti bultu wallaaltee, "bultiin na dhibe" jetti nadheen.
Akka itti bultu wallaalteeti, "bultiin na dhibe" jette nadheen.
Biyya hin beekne, hin hawwan.
Biyya hin beekne, hiyyaadan.
Biyya hin deebinetti, dhaabbataniiti udaan hagan. 
Biyya hin 'oolle, kokkoflaati dhaqan.
"Biyya isa hinbeekne dhaqeeti, itillee naa afaa" jedhe waraabessi.
Biyya itti baroodanitti, deebi'anii hin gadoodan. 
Biyya itti hin deebine, balbala duratti hagan.
Biyya itti hin deebine, hudduurraa fudhatanii hagan. 
Biyya itti hin deebinetti, soqolatani iti hagu.
Biyya itti hin deebinetti, dhaabbatanii hagu.
Biyya itti hin deebine, dhaabbataniiti hagu
Biyya itti hin deebinu jedhan, dhaabbataniiti udaan hagan.
Biyya jaarsi jiru, wanti hin badu.
Biyya kanniisni moo'e,titichi nama sodaachisa.
Biyya abbaa kootii jetteeti, injiraan moluurratti rarraati.
Biyya abbaa kootiiti jetteeti, injiraan moluutti rarraati.
Biyya abbaa kooti jedheeti, hinjiraan moluurra taa'aa.
Biyya adurreen hin jirre, hantunni cidha baasa.
Biyya adurreen hin jirre, hantuunni cidha baasti.
Biyya adurreen hin jirre, hantuuti cidha baasa.
Biyyaafi biyyeetti deebi'uu,hin 'oolan.
Biyyaafi midhaan, waliin 'eegu.
Biyyaa bahuun, haa nu dabartuufi.
Biyyaa bawuun, nu haa dabartuufi.
Biyya badde, harreen garmaaman. 
Biyya badde, harreen garmaamu. 
Biyya badde, harreetu garmaamsa.
Bishaan gaasha qabu, gaaddiduudhaan beeku.
Bishaan haala gidir gabaabaa, jibbatti bu'ee dheeraa liqimsa.
Bishaan haala gidir gabaabaa jilba hingeechu, dheeraa mataarra garagalti.
Bishaan haraa cite, adeemsa jarjara.
Bishaan hin cabuu beekeeti dhagaatti bu'a.
Bishaan himmaraatee? jettee bulluqa dhugdee. 
Bishaan hiwwaadamu, malaan waadu malee.
Bishaan madda hin qabne hin yaa'u, yaa'us hin cita. 
Bishaan iddoo bulu hin qabu, jirma baatee deema. 
Bishaaniifi gowwaan, gara 'oofanitti deeman.
Bishaaniifi haati, hamtuu hin qabdu.
Bshaaniifi karaan, dhoorkaa hin qaban. 
Bishaaniifi karaan, dhoowwaa hin qabu. 
Bishaan kokkofalchiisaa, nama nyaata.
Bishaan darbaa deemu, sin fuudhiin.
Bishaan darbaa jiru, si hin nyaatiin.
Bishaan darbaa jiru si hin nyaatiin, jaarsi du'aaf jiru si hin abaariin.
Bishaan darbaa jiru si hin nyaatiin, jaarsi du'aa jiru si hin abaariin.
Bishaan drbaa jiru sin fudhatiin, jaarsi du'aa jiru sin abaariin.
Bishaan dabraa jiru sinfudhatiin, jaarsi du'aa jiru sinabaarin.
Bishaan darbaa jiru sin nyaatini, jaarsi du'aaf deemu sin abaariin.
Bishaan darbaa jiru sin fudhatiin, jaartiin du'aa jirtu sin abaariin.
Bishaan darbaa jiru sinyaatiin, jaarsi du'aa deemu sin abaariin.
Bishaan dhangala'e, hin haramu.
Bishaan dhugan malee, hin finca'aan.
Bishingaan bilchaate, kan muru hin dhabu.
Boo'aa ka'anii, imimmaan hin obsan.
Boo'a hin beektuu, dhagaa guuri.
Booda deemtee, gabaa hin komatin.
Booddeen, hooda taati.
Bofa ajjeesan, ulee wajjin gatan.
Bofa, akka bareedasaa mormatti maratanii deemu.
Bofa, beekeeti miila dhoowwe.
Bofa gara mataa rukutuun, akka du'uufi.
Bofa garaasaa ilaaleeti, waaqni kottee dhoowwate.
Bofa kan garaa laaleetu, Waaqni miila dhoowwate. 
Bofa kan garaasaa ilaaleeti, kottee isa dhoowwate. 
Bofa, mataatu du'a.
Bofa, mataa dhawu.
Biyya badde, harreedhaan garmaaman.
Biyya badde, harreedhaan garmaamu.
Biyya baruuf, kan jiru gaafatan malee kan du'e hin gaafatan.
Biyya biyyaa, simbiratu iyya.
Biyya cabsituun jirtuutti, hin guddatan.
Biyya dadhabne jedha, maraataan kan biyyi dadhabe.
Biyya duuti hin jirren dhaqa jedhee, biyya awwaalli hin jirre dhaqe.
Biyya duuti hin jirren dhaqaa jedheeti, biyya se awwaalli hin jirre dhaqe.
Biyya duuti hin jirren dhaqa jedheetiin, biyya du'an nama hin awwaalle dhaqe.
Biyya fardi bade, harreetu garmaama.
Biyya gaaniin hin jirre, farsoo okkoteetti nagan.
Bishaan mataa namaa ga'e, miila namaa hin hanqatu.
Bishaan miila ga'e, mataa hin hanqatu.
Bishaan miila gahe, mataa hin hangatu.
Bishaan muummichaa, boora'e hin tolu.
"Bishaan nama nyaate", jennaan isheen hubboo keessaa fakkarte.
Bishaan odoo kolfanuu, nama fudhata.
Bishaan ofiifuu bakka bultii hin qabu, guddicha baatee deema.
Bishaan ofiifuu bakka bultii hin qabu, muka baatee deema.
Bishaan, ol hiyyaa'u.
Bishaan raasan, dhadhaa hin baasan.
Bishaan, suutumaan dhakaa buqqisa.
Bishaan yaa'aa buleeti, kan namaaf hire waraabbatu.
Bishaan baduu deemu sinyaatin, jaarsi du'aa deemu sin abaariin.
Bishaan badu malee, hin magariisa'u.
Bishaan baduu ga'e, hin ajaa'a.
Bishaan baduu malte, magariisu guurti.
Bishaan baduudhaa ka'e, magariisa mara. 
Bishaan baduudhaa malte, magariisa guurti. 
Bishaan baduudhaa maltu, magariisa guurti. 
Bishaan bakka bultii hin qabne, muka baatee deema.
Bishaan bakka bultii hin qabne, muka harkisa.
Bishaan bakka bultii hin qabu, gudeelcha baateeti deema.
Bishaan bakka bulu hin qabne, gudeelcha 'oofee deema.
Bishaan bara baase, ganna abaaran.
Biyya ormaa, dhaquun nama hin dhibu galuutu nama dhiba.
Biyya qaaniin badde, harreetu garmaama. 
Biyya qaaniin hin jirre, harreedhaan gulufu. 
Biyya qilxuun hin jirre, micireen abdaarii taati. 
Biyya salphaan jiru, ulfaataan gatii hin qabu. 
Biyya tokko, ilmi hin taa'aa abbaan hin qota. 
Biyya tokko, karaa hin cufatan afaan cufatan. 
Biyya tuffatan, harreen gonbisu.
Biyya tuffatan, harreedhaan garmaman.
Biyya tuffatan, harreedhaan gombisan.
Biyya tuffatan, harreedhaan gombisu.
Biyya tuffatan, harreedhaan gonbisa dhaqan. 
Biyya tuffatan, harreedhaan gonbisa dhaqu.
Biyya tuffatan, harreedhaan gonbisu.
Biyya ufiitti, lukkuun korma.
Bittaanis yaabbatan mirgaanis yaabbatan walgayiin kooraadha.
Bitaan koranii mirgaan, walgayiin kooraa.
Bitaan koran mirgaanis koran, walgeenyi kooradha.
Bitaan koran mirgaan, walgeenyi kooraadha. 
Bitaan kori mirgaan kori, walga'iin kooraadha. 
Bitaan kori mirgaan kori,walgeettiin kooraadha.
Bitaan kori mirgaan kori,walgeenyi kooraadha. 
Bitaan kortus mirgaan kortus, walga'iin kooraadhuma.
Bitaan kortus mirgaan kortus, walgahi kooraadha.
Bitaan kortus mirgaan kortus, walga'iin kooraadhuma.
Bitaan kortus mirgaan kortus, walgeenyi kooraadha.
Bitaas kori mirgaas kori, walgeenyi kooruma.
Biyya kormi hin jirretti, harreetu halaaka.
Biyya tuffatan, harreedhaan garmaaman.
"Biyya maal na fidde, biyya baalli huddu nama gubu" jedhe namichi doobbiidhaan hudduu haqatee.
Biyya midhaan hin jirre, caabotaan midhaani.
Biyya mukti hin jirre, margatti hirreeffatu.
Biyya nama hin beeknetti, dhaabbatanii hagan.
Biyya nadheen quufte, harreetu garmaama.
Biyya ofiitti, lugnuu korma.
Biyya ofiititti, lukkuun korma.
Biyya ormaa, deemuun nama hindhibu galuutu nama dhiba.
Biyya ormaatti,cooma nyaataniiti daadhii dhugan malee iitti hin hafan.
Biyya ormaa, dhaquun nama hin dhibu galuun nama dhiba.
Bitaa mirgas koran, walgeenyi kooruma.
Bitaadhaanis koran mirgaanis koran,walgeenyi kooruma.
Bitaas yaabbatan mirgaas yaabbatan, walgeenyi kooruma.
Bitata wallaalanii, gabaa abaaran.
Bittaa wallaalanii, gabaa abaaranii.
Biyya abbaa kiyyaa hin gallakkisu jetteeti, injiraan moluurratti duute.
Biyya abba kiyyaati jettee, injiraan moluu gubbaa teesse.
Biyya abbaa koo hin gadhiisu jettee, injiraan moluurratti hafte.
Biyya abbaa kootii hin gadhiisu jettee, daljeettiin hallayaa qabattee.
Biyya abbaa kootii jettee, injiraan moluurratti haftee.
Biyya tulluun hin jirre, randaarra dhaabbatu.
Biyya dhugaan badde, halkan cabbii rooba.
Biyya shaniin ka'an, shantamaan hin argan.
Biyyee nyaatanii hin fixan, nyaatteeti nama fixxi malee.
Biyyeen, namaaf galata hin qabdu.
Biyyi arganii hin beekne, daadhii qaba.
Biyyi mootummaa hin qabneefi kanniisni mootii hin qabne, tokko.
Biyyi ni rafaaf, jaamaan ol dabarti.
Bicheen ittuu bicheedhaa ammammoo siiquu argatee?
Bishaan akka baatanitti dhugan malee, akka inni nama baatutti hin dhugan.
Bishaan baduu deemu, haafa guura.
Bishaan baduu deemu, magariisa guura.
Bisaan darbaa jiru si hin nyaatin, jaarsi du'aa jiru si hin abarin.
Bitaanis koran mirgaanis koran walgeeny kooraadha.
Bitaanis koran mirgaanis koran walgayiin kooruma.
Bitaanis koran, mirganis koran walgeenyi kooruma. 
Bitaanis koran mirgaanis koran walga'iin kooraadha.
Bitaanis kori, mirgaanis kori, walgeenyi kooraadha.
Bitaanis kortu, mirgaanis kortu walgeenyi kooraadhuma.
Bitaanis koru, mirgaanis koru, walgeenyi koruma.
Bitaanis koran mirgaan, walgeenyi kooruma.
Bitaanis mirgaanis koran, walgeenyi kooruma.
Bitaanis mirgaanis yaabbatan, walgeenyi kooruma. 
Bitaanis yaabbatan mirgaanis yaabbatan, walgeenyi kooruma.
Bineensi nama nyaatuurraa nyaatanii falchuu wayya.
Bineensi nama nyachuu mannaa, nyaatanii lulluuqqachu wayya.
Bineessi niitiin firgite nyaatu malee hingalu.
Bineensi ollaa hin nyaatu hoo dhabe agabuu hin bulu.
Bineensi sodaataan gurra harree dheecha.
Bineensi waan alkan godhuuf guyyaa dheessa.
Bineensi waan halkan godhe beekaaf guyyaa nama dhokata.
Bineensi waan halkan hojjetu beekaaf guyyaa nama dheeffa.
Bineensi waan halkan hojjetu beekaa guyyaa nama dheessa.
"Biqilli waggaa tokkicha fannisaniiti gaafa tokkicha nama fannisa," jedhan.
Bishaan darbe, hin woraaban.
Bishaan darbuu deemu sin fudhatiin, jaarsi du'uu deemu sin abaariin.
Bishaan darbuu jiru sin fudhatiin, jaarsi du'aa ga'ee sin abaariin.
Bishaan gabatee keessa, gara qabanitti dhangala'a. 
Bishaan gadi namme, hin hammaaramu.
Bishaan gala ga'e sin nyaatiin, jaarssi du'a ga'e sin abaariin.
Bishaan gala ga'e sinyaatiin; namni du'a ga'e sin abaariin.
Bishaan gala gahe sinyaatiin, ijoolleen guddattu sin jibbiin, jaarsi dulloome sin abariin.
Bishaan, gara jigeetti dhangala'a.
Bishaan, gara jigutti dhangala'a.
Bishaan, gara matansaa yaa'etti yaa'aa.
"Bareeduma wajjin hin deemne dhalootaf malee jette daljettiin.
Bareedaafi asheeta bira hin dabran.
Bareedaafi asheeta bira hin darban.
Bareedaa alagaarra fokkisaa firaa wayya.
Bareeda alagaarraa fokkisaa fira ofii wayya. 
Bareeda fuulaa dhiqanii hin dhuugan.
"Bareedde barreedde," jennaan intalli haadha kabalte.
"Bareedde baredde," jennaan intalli ija babaafte.
Bareeda alagaatirra fokkisaa fira ofii wayya.
Bareednni afaaniin nama seena.
Bareennifihoriin nama gowwoomsti.
Bareednni dhaloota.
Bari'een iyya hindaaqqootiin booda.
Bishaan kokkofalchiisaa, nama fudhata. 
Bishaan kokkofalchiisaati, nama nyaata.
Bishaan kokkofalchiiseeti, nama nyaata. 
"Bishaan maaliif iyyaa," jennaan "dhaqii dhagaa gaafadhu", jedhe.
"Biashaan maaliif iyyaa," jennaan "dhaqii dhagaa keessa jiru gaafadhu", jedheen.
Bishaan maaltu goosaa? Jennaan "waan keessa jiru", jedhe.
Bishaan marqaa, marqaadhumatti dhuma.
Bishaan marqaa, marqumatti dhuma.
Bishaan mataa ga'e, luka hin hanqatu. 
Bishaan mataa ga'e, miila hin hanqatu. 
Bishaan mataa gahe, miila hin hanqatu. 
Bishaan mataa gahu, miila hin hanqatu. 
Bishaan mataa gaye, miila hin hanqatu.
Bararaas ooltuus, allaattii reeffii lafuma.
"Barar," jette barariin mana goondaa dhaqxee. 
Bararte barartu reefii culuullee lafuma.
Bara siif tole gumaa saree keetii baasii, bara sitti bade gumaa abbaa keetiituu balleessi.
Bara siif tole gumaa saree keetu baasi, bara sitti bade gumaa abbaa keetu balleesi.
Bara sii tole gumaa saree keetii baasi, bara sitti dabe gumaa abbaa keetii balleessi.
Bara sitti tole gumaa harree baasii.
Bara tokko tokko hantuunni gachana qaba.
"Baratu beeka," jedhe Gurmuu Masqalee lafa gurguree.
"Baratuu naaf kenne", jedhe oluma utaalee sangaa
fardaa lafaan dhahee kormaan hindaaqqoo.
"Baratu naa kenne," jedhe, ol utalee sangaa fardaa kuffise kormaan hindaaqoo.
Barcumarra taa'anii muka hin hamatan.
Barcuma ulfinaa abbaatu of jalaa baata.
Barbadaan daaraa dhalaa.
Barbaree harkaan bitanii, gubaashii sodaatan.
Barbaree harkaan dhaabanii guba sodaatan.
Barbaree hin soran walmalee hin tolan.
Barbareen haarkaan dhaabanii booda ija nama guba.
Barbareen harkaan dhaabaniiti nama gubdi.
Barbareen harkaan dhaabantu nama guba. 
"Bareedde" jennaan mucaan ija babaafte.
Bareeddeef fira hin fuudhan.
"Bareedde," jennaan intalli ija babaafte.
"Bareedde" jennaan mucayyoon ija babaaste.
Bareeddun ofuma gameetti seeti.
Bareeninaaf obboleeytii hin fuudhan.
"Bara Waaqni," jedhe buqqeen dhakaa cabsiti
Bara Waaqni nama qabe, bishaantu muka yaabbata.
Bara Waaqni namatti dheekkame qooxiin namaan raafama, 
Bara yaraa qulqullaayuun badaa.
Barbareen harkumaan dhaabaniiti nama gubdi.
Barbareen ofii dhaabaniiti nama gubdi.
Barbareen ofii dhaabanii nama gubdi.
Barbareen ofumaa dhaabaniiti nama gubdi. 
Barbaree ofii dhaabaniiti nama gubdi.
Barbaree ufuumaa dhaabanii nama gubdi.
Barbaree nyaata ishiirra, gubaashii sodaanne.
Barcumaafi ulfina abbaatu of jalaan deema.
Barcumaafi ulfina abbaatu uf jala baata.
Barcma heeraa abbaatu kaawwata.
Baraafi saree hin himatanu.
Baraafii saree hin kasasan. 
Baraan barruu horan.
Baraan barruu horu.
Bara namaa guutte darbanii diinqa ciisan.
"Bara gadhee," jette lukkuun farda dhiittee. 
Bara hamaa gadi jeedhanii dabarfatu. 
Bara hamaa gadi jedhaniiti dabarfatan. 
Bara hammaatte qocaatu nama nyaata. 
Bara iyyeessi quufe dureessi dhuufe. 
"Bara," jettee handaaqqoon farda dhiitte.
"Bara," jettee lukkuun farda dhiittee.
"Bara," jettee hindaanqon farda dhiitte.
Bara kanniisni mohe, tisiisni nama sodaachisa.
"Bara kinniifni nama idde tisiisnillee nama kajeela," jedhama.
Billaachoon ofiifuu hin qabduu dhagaatti uffisti.
Bilbilli fardarraa malee hareerraa hin bareedu.
Billoofni abbaan qare, abbaa qale.
Bineensa afaan waraanuun garaa tolu.
Bineensa dabree saren dutte.
Bineensa dabree sareen dutti.
Bineensa darbe sareen dutte.
Bineensa darbe sareen dutti.
Bineensa gowwaa boolla keessatti si'a lama waraanu.
Bineessa kamisa darbee sareen jimaata dutte. 
Bineensi bakka tokko nyaate sagal itti deebi'a. 
"Bineensi biyya himbeekne deemeeti ittillee naaf afaa,"jedhe.
"Bineensi biyya himbeekne deemeeti itillee naa hafaa" jedhe.
Bara leenci nama nyaate deeroonis nama kajeelti 
Bara leenci nama nyaate fociin dalga nama laalti 
Bara malee baranaaf malee sombi kan saree. 
Bara malee, baranaa malee, sombi kan sareeti. 
Baraan bartuu baran.
Bara "maal nyaannaa," jedhan, cooma nama nyaachisa.
Bara "maal nyaadhu," jedhan, cooma nama nyaachisa.
Bara namaa guutetti kaabii kaabbatan.
Bararaa 'ooltee allaattin duuti lafa.
." Baranoon beekte" jennaan, mooyyee dhiqxe.
Baran quufeen warra du'aa dhaqa.
Bara quufaa indaaqqotu dhuufa.
Bararaa 'oolii allaattii reeffii ishee lafa.
Bararaa ooltuus, allaattii duutii lafuma.
Baqataan goota hin qabu.
Bara adurreen duute hantuunni cidha baasa.
Bara barri hammaate bishaan muka namatti yaaba.
Bara bofni hammaate lootuun nama kajeeliti.
Bara bofni nama ciniine lootuun mataa namatti raafti.
Bara bofni nama hidde qarcoon ija namatti babaasti. 
Bara bofni nama nyaate lootuun afaan namatti banti. 
Bara bofni nama nyaate lootuun ija namatti babaafti. 
Bara bofni nama nyaate lootuun nama kajeelti. 
Bara bofni nama nyaate, qarcoon afaan namatti banti"
Bara bofti nama hidde lootuun arraba namatii baafti.
Bara bofti nama hidde lootuun nama kajeelti.
Bara bofti nama hidde qarcoon ija namatti babaasti.
Bara bofti nama ciniine lootuunis nama kajeelti.
Bineensi biyya himbeekne dhaqeeti ittillee naa afaa," jedhe.
"Bineessi biyya himbeekne dhaqee gogaa naa afaa," jedhe.
"Bineessi biyya ormaa deemeeti itillee naa afaa," jedhe.
Bineensi biyya ormaa nama nyaachurra bineessi biyya ofi nama nyaachuu wayya.
Bineensi dura argan nama hin nyaatu.
Bineensi guyyaa argan alkan nama hin nyaatu.
Bineensi guyyaa yuuse beekkachiise.
Bineenssi guyyaa yuuse nama hubachiise.
"Bineensi maa guyyaa deemuu dida," jennaan waan galgala balleessu beekaaf.
Bineensi nama nyaatu baayyeedha, kan maqaan ba'eef waraabessuma.
Bara duuti hammaate haadha ilma tokkootu bade 
Baraaf furguggee abbaatu dabarfata.
Baraafi furguggee gadi jedhaniiti darbu. 
Baraafi furguggee gadi jedhanii jala bawu. 
Baraafi furguggee gadi jedhanii dabarfatan. 
Baraafi furguggee, jalaa gajjadhaniiti dabarsan. 
Baraafi furguggee jalaa gad jedhaniiti dabarfatan 
Baraafi furgugee mataa gadi qabatanii dabarfata 
Baraafi murxuxxee gadi jedhanii dabarsu.
Baraafi murxuxxee gadi jedhaniitu jala ba'u.
Baraafi murxuxexe gadi jedhaniit jalaa ba'u.
Baraafi ganyaan nama kuffifti.
Baraafi ganyaatu nama kuffisa.
Baraafi gufuu gufatani jala ba'u.
Baraafi malee, baranaaf malee, sombi kan sareeti.
Baraafi midhaan wal hin argu.
"Bushaa'aa bushaa'aa," jedhe seexanni bishaan gaayyaa dhugee.
"Bushaa bushaa" jedhe, waraabessi harree fixee.
"Bushaa bushaa" jedhe, waraabessi harree tuffatee. 
Bushaawuurra, dhangaggaawuu wayya.
Bushaa'uu mannaa, dhangaggaa'uu wayya.
"Bushaa'uu mannaa, dhangaggaa'uu wayya" jette raafuun.
Bushaa'uudhaa mannaa, dhangaggaa'uu wayya.
"Bara bofti nama nyaate lootuun afaan namatti banti" jedhan.
Bara bofti nama nyaate lootuun arraba namatti baafti.
Bara bofti nama nyaate lootuun ija namatti baasti. 
Bara bofti nama nyaate lootuun nama kajeeltii. 
Bara bofti nama nyaate qarcoon ija namatti baasti. 
Bara bofti nama nyaate, qunceen afaan namatti bana.
"Bara darbaa jiru goommana nyaanna," jett beerran.
Bara darbaa jiru yaa garaa koo raafuu na nyaachifte.
Bara darbeef mana hin ijaaran.
Bara darbee mana hin ijaaran.
Bara duuba baratu jira.
Balbala gowwaatii hordaa muratu.
Balballeettiin intalaa haadha da'a barsiifte. 
Balballiifi ijoolleen odoo nama laalanuu nyaatan.
Balballiifi ijoolleen oduma nama laaltuu nyaatan. 
Balballi morkaa odoo hin cufamin bula.
Balballi morkaa otoo hin cufamin bula.
Balballi morkii banaa bula.
Balgii baalatti hin jajan, dubara warratti hin jajan.
"Ballaadhaan bakkalcha koo," jetti haati.
Ballaadhaan, "boru fayyita", jennaan "har'a akkamitti bulee," jedhe.
Balleessuun nama hin dhibu, tolchuutu nama dhiba. 
"Bannee hin banne" jette hantuunni xaafii keessaa as baatee.
"Banneeti baane," jette gogorriin kiyyoo qurxattee. 
Baqaqaan lafa dhiba, baqanni abbaa maatii dhiba.
, Barri taraadha.
Barri tokko olii tokko gadi.
Bararus alaatti reeffi lafa.
"Baasa baalaa," jedhe jaarsi doobbiin hudduu haqatee.
Basalaqaan bulluqa alanfata.
"Basaan baasaa" gadi abaasaa jette haftuun. 
"Basmaam jedha maammiruun" jette niitiin. 
Bassoo nyaatanii laga rafuun tuffii seexanaati moo badii qaalluutii.
Bayeessaafi qunnaa safaraa biyyatu beeka. 
Baay'inaaf tiitisi elmtuu hin buqqaafne.
Bacho rimaa'a hin bitu, kan dhalte jalaa hatuu malee.
"Beeka, beeka," jettee jaartiin kitaaba dhiyxi.
"Beekaa na geggeessitee wallaalaa na biraa hin deebi'in," jette niitiin.
"Boru si fuudhaan na sobuudha," jette haftuun.
Boosattiin hin dhiqattu, gaafa dhiqattu of quncaafti, 
Boosattiin kan nyaatte odoo hin argiin, ka ittih nyaatte argan.
Boosattiin waan nyaattu hin argan, waan nyaatte afaan isiirratti argan.
Boosattiin waan nyaattu hin argan, waan nyaatte afaan isheerratti argu.
Boosettiin waan nyaattu hin arganii, waan nyaatte afaanirratti argu.
Boosettiin waan nyaattu hin argan, waan nyaatte afaan ishiirratti argu.
Boosettii waan nyaattu hin arganii, waan nyaatte afaan ishiirratti argu.
Boosoon hin ulattu, yoo ulatte mana gubdi.
"Booyyeen, amma leencaan bokkisa" jettee, hudduudhaa dhoote.
Bultiin badde, bultii tolte caalaa namatti oo'iti
Bultiin, wasaasaadha.
Bullukkoofi naxalaa, abbaatu keessaa filata.
, Bullukkoofi naxalaa, abbaatu walii filata.
Bulluqni, bulluqa hin hirkisu.
Buna lubbuuf xaaxa'u, warri naaf tolii kadhata. 
Buna lubbuuf xaaxa'u, warri naa tolii kadhata. 
Buna lubbuuf xaaxa'u, worri naa tolii kadhatu.
Bunni ciree hin qabneefi dubbiin wilii hin qabne, sele tokko.
Bunni ciree qabdi, dubbiin galcha qabdi.
Bunqulloo fudhateetu, dhagaa nama fudhachiisa.
Buqqee duudaa, bishaan hin seenu.
Buqqee duudaa, qubni hin seenu.
Buqqee dudeetti, bishaan hin seenu.
Buqqee lama mannaa, cirracha tokko wayya.
Beekaan bade deebii hin qabu.
Beekaan cadheedheedhaan wallaalaan arridhaan. 
Beekaan dubbiin takka.
"Beeka, beeka," jettee niitiin kitaaba miiccite.
"Beeka, beeka," jettee niitiin kitaaba dhiqxee.
"Beeka, beeka," jetee niitiin kitaaba qeesii dhiqxe. 
"Beeka, beeka," jetteeti niitiini qeesii macaafa dhiqxe.
Beekan fufii hin qabu, gowwan mala hin qabu.
Beekaan galgala dubbata.
Beekaan galgala dhufa.
Beekaan guduruudhaan beeka wallaalaan ammoo arridhaan wallaala.
Beekaan kan dubbatu beeka, wallaalaan, kan beeku dubata.
Beekaan lafattuu beeka, wallaalaa gorsi hin danda'u.
Bofa tan garaasaa laaleeti, luka dhoowwate. 
Bofni guyyaa argan, halkan nama hin nyaatu. 
Bofni biyyee wajjiin, namni biyya wajjiin. 
Bofni boolla takkatti, lama nama hin ciniinu. 
Bofni xiqqaadha jedhanil, mataarra hin ejjetan.
Bofti boolla tokkotti, yeroo lama nama hin ciniinu. 
Bofti guyyaa argan, nama hin nyaatu.
Bofti nama dheessa namni bofa dheessa, lafti gidduutti hafe.
Bofti nama dheecha namni bofa dheecha, lafti jedduutti hafte.
Bofti miila hin qabu, garaachumaan loo'a.
Bokkaaf golfaa, faggeenyatti dheessu.
Bokkaafi golfaa, fagootti dheessu.
Bokkaa hin jirre, gasaa hin baatan.
Bokkaan, tiifuu keessa hammaata.
Boolloo mortuu, mortuutu beeka.
Boolloo namaa qotanii, ofii itti awwaalaman.
Boolloon guyyaa argan, halkan nama hin yaattu.
Boontuun saree, hurgufachaa nyaatti.
Boora'u malee, hin qararu.
Boora'u malee, hin qulqullaa'u. loo.
Booressaa jiruu, qarruu hin dhugan.
Booressaan odoo jiruu, qarruun hin dhugamu. 
Booressaan osoo jruu, qarruun hin dhugamu. 
Booroftu malee, hin qullqullooftu.
Bor hin beekneen, qodaa bukoon ishii lama. 
Bor hin beekneen, qodaa bukoon ishee lama. 
Bor hin beekneen, qodaan bukoo lama.
Boroo, abbaatu dongorata.
Boroo, abbaatu hordata.
Boru boruun, muka dulloomsa.
Beela'aa 'ooli raacha dheedhii hin nyaatan.
Beela birraafi miidhaa haadhaa itti hin beekan.
Beelaa mannaa bokoka wayya.
Beelaan du'uu mannaa 'eelaan du'uu wayya.
Beelarra bokoka wayya.
Beellama du'atu 'oolcha.
Beelli nama ofii warra hin hangatu.
Beelofnaan raafuu nyaatu quufnaan biddeena gaggatu.
"Beelofne" jennee, racha dheedhii hin yaannu.
"Beelofne" jedhanii garaacha dheedhii hin nyaatan.
Beeqalli guddateedhaa biqila hin ta'u.
Beerriifi injiraan nama iyyoomsiti.
Beerri mara hin beektu, takkitti hin wollaaltu.
Beerri wanni nyaata didduuf, yookaa nyaattee nafaa qabdi, yookaan godhattee lafaa qabdi.
Boolla namaa hin qotiin qottullee hin fageessiin,
waan Waaqaa hin beekanii itti seenta ta'aa.
Boolla namaaf qotan,ofiifi itti seenu.
"Boolla tokko keessatti lama na waraanan," jette xaddeen.
Boolla waldiigessaa, waraabessi hin seenu.
Boolla xaddee, jalloo jallisanii qotu.
Boolla dhaddee, jalloo jallisanii qotu.
Boolli guyyaa argan, alkan nama hin nyaatu. 
Boolli guyyaa argan, galgala nama hin nyaatu. 
Boolli guyyaa argan, halkan nama hin nyaatu.
"Boolli yoo nu didde, baddaarra ciifna❞ jette ekeraan.
Boolloo arbaa qotan, ofiif dura dhaqan.
Boolloo bineessaarra rafanii, Waaqa hin kadhatan.
Boolloo hattuu, hatuutu beeka.
Biiftuun akka dhiiteen hin haftu.
Biiftuun akka lixxetti hin haftu.
Biiftuun ganamaa sammuutti baati.
Biiftuun karaa ilaalan sirriidha.
Biiftuun karuma laalaniin sirriidha.
Biiftuun sirba bareedaa hin 'eegdu.
Billaan abbaan qare abbaa qale.
"Billaacoon ofiifuu han uffattu hin qabduu, dhagaat uwwisti" jedhan.
Billaacoon ofiifuu hin qabduu dhagaatti uffifti 
Billaachi kan ofii waan uffatu hin qabne dhakaatti uwwisa.
Billaachi kan uffatu hin qabu dhagaatti uffisa. 
Billaachi ofiifuu hin qabdu dhagaatti uffisti. 
Billaachi ofiifuu hin qabduu dhagaatti uwwisti. 
Bilaachi ofiishee hin qabduu dhagaatti uffifti.
Barriin ji'aafi mariin firaa ifa qaba.
"Barri baranaa bara nuugiiti," jetti niitiin sanyii fixxe.
Barri darbu maqaa hin dabarre namarra kaa'a.
Barriifi midhaan wal hin 'eegu.
Barriifi sanyiin wal namaa hin 'eegu.
Barriifi dhugaan lafa lafa mul'adhata.
Barri hin dabra taajjabbiin hin dabru.
Barri hin darba taajjabbiin hin darbu. 
Barri hin darba maqaan hin dabartu. 
Barri hin darba taajjabni hin darbu. 
Barri ni dabra maqaan hin dabartu. 
Barri ni dabra, taajjabbiin hin dabru. 
Barri ni darba maqaan hin darbu.
Barri ni darba taajjabni hin darbu. 
Barrisaa 'oolii allaatti reeffi lafa.
"Barri takka gadi, takka oli," jedhani.
Bona araqee dhuga, ganna gabaree gala jaanjoon.
"Bona bishaan, ganna midhaan," jette hindaaqqoon. 
Bona kaawwatanii, ganna facaasu.
Bookeen "ani gurra kee keessaa baye yaa arbaa"
jennaaniin, "deemtus teessus nan hubdu" jedhe arbi.
Bookeen gurra arbaa jalaan, bishaan dhugdi.
"Bookeen kan bakka kooban hin qabne, na kooba" jette.
Boolla arbaaf qotan, ofiif itti badan.
Boolla guyyaa argan, halkan hin dhaqan.
Boolla hattuu, hattuutu beeka.
Boolla malee, ijji tokkuma.
Boolla mortuu, moortuutu beeka.
Boolla namaaf hin qotiin, gaafa ofii keessa seentu hin beektu.
Beekeeti bofa miila dhowwate.
Beekeeti bofa milla dhowwe.
Beekeetuu Waaqni bofa luka dhoowwate.
Beekna beeknaan gowwaa nama gooti.
Beeknaan yoo jalaa ba'an.
Beeknaan yoo jalaa bahan.
"Beekta beekta" jennaan niitiin qeesii kitaaba dhiqxe.
"Beektu beeki, wallaaltu dhulloota eegi❞ jedhan.
Beektuun ofumaaf beekti male gorsa hin 'eegdu.
"Beekuma" jette jaartiin gabaatti kufte.
"Beekumni baay'ate gowwaa nama gooti" jedhe namichi.
Beekumsi ifaa wallaalli dukkana.
Beekumsi xiggaan abbaa galaafata.
Bekumsi xiqqoon abbaa galaafatti.
Boru duuna jedhanii, har'a buddeena hin dhiisan.
Boruuf jedhanii, durba dhagna qabu.
Boru hin beekneen, na ga'aan bulte.
Boru hin beekneen, qodaan bukoo lama.
Boru hin beekneen, qodaan bukoo ishee lama.
"Boru ijji kee banama jennaan, kan har'aa akkamitti bulee" jedhe ballaan.
"Boru ijji sii banamti jennaan, edana akkamitti bula" jedhe ballaan.
Boru kan hin beekne, qodaan bukoo lama.
Boru manatti gallaa jedhanii, har'a girgiddaa hina dhaabanii.
Boru nan jaama jedhee, ar'a duubaan hin deemu.
Boru rooba jedhanii, ar'a hin hagooggatan. 
Boru rooba jedhanii, har'a hin agooggatan.. 
Boru rooba jedhanii, har'a hin aguuggatan.
Beekaniin yoo jalaa bayan.
Beekan malee hin moran.
Beekan malee mana hin 'eegan.
"Beekkachoo, boolla lama qotachoo!," jette hantuunni.
Beekkanneeni yoo jalaa bahan.
Beekkanneen kan jalaa ba'an.
Beekkanneen yoo jalaa ba'an.
Beekkanneen yoo jalaa bahan.
"Beekkachoo, boolla lama qotachoo!," jedhe hantuunni adurreedhaan.
"Beekkachoo, boolloo qotachoo," jedhe hantuunni adurreedhaan "
"Beekachoo, bolloo qootachoo," jette hantuunni.
Beekkomsi dubartii booroo hin bahu.
"Beeke beeke" jetteeti niitiin kitaaba dhiqxe.
Buqqee luggeen, lugguma buufti.
Buqqeen bara argatte, dhagaa cabsiti. 
Buqqeen biyya isaatti, dhakaa cabsa. 
Buqqeen biyya ofiitti, dhagaa cabsa.
Buqqeen biyyashiitti, dhagaa cabsiti.
Buqqeen gadaa argatte, dhagaa cabsiti.
Buqqeen guutuun, hin cuqaatu.
Buqqeen guyyaan kenneef, dhakaacha cabsa.
Buqqeen yeroo argatte, dhagaa cabisti.
Burcuqqoo shantamaaf, uleen tokko qorcha.
Burqaan, duumessa ilaalti.
Burqaan, duumessa laalti.
Buuphaan, haadha jalaa hin cabu.
Buuphaan dhugaan darbatan, dhagaa cabsite.
Buchillaan saree osoo hin dhalatiin, garaa keessaa dutti.
Bofa tan garaasaa laaleeti, luka dhoowwate. 
Bofni guyyaa argan, halkan nama hin nyaatu. 
Bofni biyyee wajjiin, namni biyya wajjiin. 
Bofni boolla takkatti, lama nama hin ciniinu. 
Bofni xiqqaadha jedhanil, mataarra hin ejjetan.
Bofti boolla tokkotti, yeroo lama nama hin ciniinu. 
Bofti guyyaa argan, nama hin nyaatu.
Bofti nama dheessa namni bofa dheessa, lafti gidduutti hafe.
Bofti nama dheecha namni bofa dheecha, lafti jedduutti hafte.
Bofti miila hin qabu, garaachumaan loo'a.
Bokkaaf golfaa, faggeenyatti dheessu.
Bokkaafi golfaa, fagootti dheessu.
Bokkaa hin jirre, gasaa hin baatan.
Bokkaan, tiifuu keessa hammaata.
Biddeena abjuu hin quufan.
Biddeena nama quubsu eeleerraatti beekan. 
Biddeena nama quubsu leemmatiirratti beekan. 
Biddeena nama quubsu 'eeleerratti beekama. 
Biddeena nama quubsu 'eeleerratti beekan.
Biddeena nama quubsu 'eeleerratti beeku,
Biddeena nama quufsu 'eeleerratti beekan.
"Biddeenni nyaanna malee maqaa hin yaannu" jech Oromoon.
Biddeen nama quubsu 'eeleerratti beekan.
Bidden nama quubsu eeleerratti beeku.
Biddeena nama quubsu ijumaan beekan.
Biddeena nama quubsu leematiirratti beekan. 
Biddeena nama quubsu leematirratti beeku.
Biddeena ofii hin nyaanne saree hin dhowwan. 
Biddeena sareen nyaatte sarumatu fixa.
Biddeenni abiddaan gama jira. 
Biddeenni ibiddaa gama jira.
Biddeenni nama quubsu 'eeleerratti beekama.
Biddeenni nama quubsu 'eeleerratti beeksisa. 
Biddeenni Waaqaa hin cabu.
Biddeena waxii malee, manni nadheen malee, dallaan horii malee hin bareedu.
Biddeenni warra gowwaa bona dhuma.
Bifa arganiin nama waamuu.
"Bifa kootiifan du'a," jette weenniin.
"Bifa kootiif jedheen du'a" jette weenniin.
Biiftuu jirtu deemanii lubbuu jirtu hoodatu.
Biiftuun abbaa laaleef sirriidha.
Biiftuun abbuma itti tolteef sirriidha.
Biiftuun abbuma laaleef sirriidha.
Biiftuun abbuma laaletti sirriidha.
Ballaan gosa keessaa ija qabdi.
Ballaan lammii kessaa ija qabdi.
"Balaan kana," jedhe seexanni bishaan gaayyaa dhugee.
"Ballaan maal barbaadda jennaan ifa lafaati," jedhe.
Ballaan, "maal barbaaddaa," jennaan "ifa" jedhe.
Ballaan mana gubee "ifa laale" jedhe.
Ballaan mana gubee "naa ife" jedhe.
Ballaan mana gubeeti, "ife ilaala" jedha.
Ballaan mufate dallaa hin darbu.
Ballaan namaa isa bara ija qabuu haasa'a.
Ballaan walitti boo'u ija wal hin argu.
Ballaan walitti boo'u imimaan walii hin argu.
Ballaan walitti boowu ijaan wal in argu.
Ballaan "yaa bakkalcha koo," jetti haati.
"Balbala cufachuu diddeeti nama komatti," jette sareen.
Bakka nadheen baayyee goommanni hin bilchaatu.
Bakka ofii dhaabatte nama dhaabdi sareen.
Bakka 'oolanirra bakka bulantu caala.
Bakka 'oolanirra bakka bulantu caalaa nama dhiba.
Bakka 'oolanirra bakka bulaniti nama dhiba.
Bakka 'oolanirra bakka bulantu dhiba.
Bakka qaqqabdee antuunni foon kutti.
Bakka qeerransi hin jirretti adurreen qeerransa.
Bakka qeerransi hin jiretti deeroon qeerransa.
Bakka qoraan jiru koboonni jira.
Bakka raada sodaatuu jibicha iti hidhan.
Bakka re'een hin jirree furgugee hin darbatan.
Bakka saani hin 'oollee faltii hin barbadan.
Bakka saani hin 'oolle dhoqqee hin barbaadan.
Bakka sareen geesse waraabessi hin anqatu.
Bakka sareen dhufe waraabessi hin hanqatu.
"Bagan kufes, bagan ka'es, kan na haaduun natti
kaateefi kan danqaaradhaan natti kaate bare", jette sa'attiin.
"Bagan kufes, bagan ka'es, kan danqaraan natti kaatus kan albeen natti kaatus argee," jette dullattiin.
Baajii bu'uuf sochootu sareen yoom bu'aa 'eegdi.
"Baajiitu warane," jedhan malee, "faaqqeetu waraane hin jedhan.
Bakka abbaan hin jirretti sareen keessummaan galte.
Bakakkaaniif dhibeen afaanirra adeema.
Bakakkaan qara sodaate jinfuutti bu'a.
Bakakkaan qara sodaatee jinfuutti bu'e.
Bakakkaan tifuu keessa hammata.
Bakakkaan dhoowee waa malee hin dhiisu.
Bakka hin dhaqabne hin hooqqatan.
Bakka horiin hin 'oolle faltii barbaadu.
Bakka horiin hin 'oolle kaaboota guuruu dhaqxe.
Baaka horiin hin 'oolle koboota hin guuran.
Bakka ibiddi hin jirre 'aarri hin'aaru.
Bakka itti hin dheebine jaajjaniiti hagan.
Bakka jaallatan jibbi hin dhabamu.
Bakka jarjaran dhaqan suuta deemanu hinmdhaqaban.
Bakka jooraan jiru margi hin margu.
Bakka karaan jiru kaboonni jira.
Bakka kaachan gahan suuta deeman hin dhaqaban.
Bakka kormi hin jirretti cirriitu barooda.
Bakka laafe silmiini ciniinti.
Bakka laaftuu silmiin ciniinti.
Bakka laafaa silmiin ciniintii.
Bakka leenci hin jirretti adurreenuu qeeransa,
Bakka leenci hin jirretti deerooni leenca.
Bakka leenci 'oolee lafee hin dhaban.
Bakka loon hin 'oolle faltii guuruu sales 
Bakka loon hin 'oolle faltii barbaaddi.
Bakka loon hin 'oolle faltii hin barbaadan.
"Bakkalcha koo," jette haati ballaan.
Bakka maadigaan hin jirretti okkoteen maadigaadha.
Bakka maadiggaan dhaabame xuwwee dhaaban.
Bakka maraataan gahe fayyaan hin hafu. 
Bakka maraatuun fira ofii gaye hin hangatan.
Bakka muki hin jirretti reejjiin ejersa of seeti.
Bakka namaaf hin oollee kokolfaati dhaqan. 
Bakka nama dhaban muka dhaaban.
Bakka nama dhukkubu ammaa amma qaqqabatu.
Bakka duuti hin jirreen dhaqaatti bakka awwaalli hin jirre dhaqe.
Bakka fardi hin jirre hareetu garmaama.
Bakka duuti hin jirre dullumni hin jirtu.
Bakkaaf diddee harreen daaraa hin dabartu.
Bakka feetetti daakii daakuu isaa fidi.
Bakka fiiganii dhaqani suutaanis hinuma dhaqan.
Bakka gaaniin ka'e xuwweetu dhaabbata.
Bakka garaan gawu kotteen hin gawu.
Bakka garaani jiru kaboonni jira.
Bakka garaan jiru iji jirti.
Bakka garaan jiru miilli nama geessa.
Bakka garaan jiru qoraan jira.
"Bakka giiftiin jette na koobaa!" jette garbittiin..
"Bakka giiftiin jette na koobaa!" jedhe gooftaan.
"Bakka gooftaan jedhe na koobaa!" jette bookeen.
"Bakarri harka kee jira, malli harka kee jira" jette qamaleen.
"Bakka aabbaan jedhe na koobaa" jette bookeen.
Bakka abbaan warraa hin jirreet keessummaan abbaa warraati.
Bakka adurree itti kolaasaniti, hin deebi'u jedhe.
Bakka adurreen jirutti hantuunni hin qaaqu.
Bakka aarri jiru abiddis jira.
Bakka aarri jiru abidis ni jira.
Bakka biiftuun jirutti addeessi hin muldhatu. 
Bakka birbirsi hin jirretti kosorruun birbirsa. 
Bakka birbisi hin jirretti shokorruun birbirsa. 
Bakka cabbii roobe ollaa karfauun hin hanqatu. 
Bakka citanitti citaa haaman.
Bakka citanitti citaa haammatan.
Bakka cichanitti cichaa uffatan.
"Bakka gooftaan jedhe na koobaa," jette giiftiin
"Bakka gooftaan koo jedhe na koobaa," jette garbittiin.
Bakka hin bulle aduu hin dhiisisan.
"Bakka hin duunee dhaqa" jettee bakka hin awwaalamne dhaxxe.
"Bakka hin duunee dhaqa," jedhee, bakka hin awwaalamne dhaqe namtichi.
Bakka hin hafne kokolfaati dhaqan.
Bakka hin 'oolle kokkolfaati dhaqan. 
Bakka hin 'oolle kokkolfaa dhaqan.
Bakka hin 'oolle kokolfaa dhaqan.
Bakka hin qaqqabne hin hooqqatan.
Bakka hin rafnetti hin mugan.
Bakka hin dhaqabneef hin hiixatan.
Bakka hin dhaqabneef hin hiixatiin.
Bakka dubarri hin jirretti qimbirre durba.
Bakka dubara hin jirretti qunbureen dubara.
"Bakka dubri lafa guutteti dullumti na qabde", jedhe jaarsi.
"Bakka duraa jirra malee amma duraa jirra seetee?" jette jaartiin.
"Bakka duraan jira malee akka duraan jira na seetee" jette jaartiin.
Bakka durbi hin jirretti qurcheen dubra.
"Bakka durbi lafa guuttetti dullumti na qabdee" jedhe jaarsii.
Bakka durii jirra malee akka durii hin jirru" jedhe jaarsi.
"Bakka duuni hin jirren dhaqa," jettee bakka awwaalli hin jirre dhaqxe.
"Bakka duuti hin jirren dhaqa." Jetteeti, bakka hawwaalli hin jirre dhaqxe.
"Bada anaa durii!" jette jaartiin.
"Badaaniifi 'eegeen dugda duuba" jedhan.
Badaan michuu bada.
Badaan hiriyaa bada.
Badaan teessuma bada.
Badaan yoo gorsan hin lola.
Baddaa taa'eeti arrabni qoonqoo hamata.
Baddaa Waaqatu na baase bodde baddaadha gadi maaltu na buuse.
Badde badduu bakki ijaa hin baddu.
Badee badu bakki ijaa hin badu.
"Badde haati tiyya, haati niitii tiyyaa," jedhe namtichi.
Baddi baddi malee saree ija hin dhigan.
Baddi baddi malee saree ija hindhiqanu.
Badiin abbaa lafaa bara midhaan bade.
Akka du'aniin hafan malee akka kufaniin hin hafan.
Akka furaa jigdee, akka duraa didde.
Akka garaa gamaa gamana hin jirru.
Akka garaa garaatti sareen damma hin nyaattu.
Akka garaa harki surree hin hidhu.
"Akka garaa kiyyaatti," jedhee"waraana gabaattis hirkise.
"Akka garaa kootii." jedhee waraana gabaatti hirkifate.
Akka gaarii gaariitti sareen damma hin nyaattu.
Akka ganyaan itti bulu fardi hin beeku.
"Akka har'aà ta'ee hin beeku" jedhe hantuunnies qooxirraa lafa dhahee.
Akka haroon hin gonne, akka raachi hin duune.
Akka haroon hin guunne akka raachi hin duune.
Akka haroon in gogone, akka raachi hin duune. 
Badiin harree gaafa duute.
Baddu baddi malee saree fuula hin dhiqan. 
Baddu baddi malee saree ija hin dhiqan. 
Baddu baddi malee saree ija hin kooban. 
Baddu baddi malee saree ija hin kuulan. 
Baddu baddi malee saree ija hin dhiqan.
Badduun quxi hin jettu ittuu barganfatti.
"Badduu!" jedhee, namichi sareedhaa maqaa baase.
Bagan kufes, bagan ka'es jette dullattiin.
"Bagaan kufes, bagan ka'es, kan haaduun kaateefi
kan danqaraan na baate bare jette",saani.
"Bagan kufes, bagan ka'es, kan haaduun natti
kaateefi kan danqaraa natti baate baree," jette saani.
"Akka beekanitti of hudhan," Jennaani qotiyootti of rarraaste jaartiin.
"Akka beekanitti of hudhan," jette jaartiin
"Akka beekanitti of udhan," jette jaartiin barcuma jala seentee.
"Akka beekanitti of udhan" jette, niitiin.
"Akka beekanitti of hudhu" jette jaartin barcumatti of huutee.
"Akka beekanitti of hudhan" jette tushaa gurratti of dhahattee.
Akka biyyaatti sinbirri iyya.
Akka cabanitti okkolan.
Akka cabanitti okkolu.
Akka deemu godhan malee keessummaadhaan deemi hin jedhan.
Akka deemtu godhan malee keessummaan deemi hin jedhan.
Atuu sareedha, kan waan saree sanii dubatte.
Atuu sarreedha, sareen mal si kajeeltii.
Awwaala nama hamaa gammachuudhaaf dhaqu.
Ayyaanni haftuu haadha worraa ajjeesisa.
Ayyaanni haftuu haadha warraati ajjeesa.
Ayyaanni haftuu haadha warraati manaa baasa.
Ayyaanni waan bare eeggata.
Ayyaanni waan bareef nama galaafata.
" Ayee!" jette niitiin kobaa nyaattee.
"Ayii yaa afaanii!" jedhe funyaan gadi ilaalee. 
Ayii yaa kolfa saree, keessattuu tan buchullaa.
Asheetaafi bareedaa abbaatu filata.
Asheetaafi bareedaa bira hin darban.
"Argee qadaadi," jedhe qorqoraan. 
Ariifataan woraabessaa gaafa ciniina. 
Ariifataa waatu karaa bulcha.
Ariifataan dhangalaaseeti hara.
Arjaa qolli qullaadha.
Arka abbaan of kaa'e dhidhiibbaa hin qabu.
Arka abbaatitu xurii baasa.
Arka abbaatu xurii baasa.
Arkaan idaa, sanyoon nama dhaaneeti dhirsi nama haraarsa.
"As bulle" jette intalli gaafa heerumtu.
Asiinis koran achiinis koran, wal gayi kooradhuma.
" As 'oolle" jette intalli gaafa heerumtu.
"Asoo beeknuu hubaa wajjin," jette sareen.
Ati biddeena tolchi hamma ani nyaadhu natu beekaa.
Ati kolfi ormi sitti haa kolfuu.
Ati kolfi ormi sitti kolfaa.
"Ati nama karaa deemu, ani nama garaan deemu, waliin hin teenyu," jette niitiin namichaa.
"Ati ofiifis hin baattuu, namaafis hin baattu, amma okkotee mukaati," jedhe namichi.
"Ati beekta, anis beeka," jette hattuun sangaa qaltee.
"Atis beektaa, anis beekaa, naa soorradhu yaa Sanbataa, "jedhe namichi.
Ati sobii na darbi ani foonirrattan kufaa.
Atoo qalma hin argiin mummuraa afaan na guute.
"Attam qorra," jette jaartiin aduu bonaa keessa teessee.
Atuu fiddee atuu fixxe.
" Atuu foenii foon baattaa?" jedhe bineensi harreetti dhufee.
Baay'inaaf titisii qadaada hin buqqisu.
Baay'inaaf titisni hubboo hin buqqiftu.
Baadhu jennaan diddee, ol keenyaan hatte.
"Baaqelaan dhume," jennaan" dhuufuun salphate," jedhe.
"Baaqelaa seetee na alanfattaa," jette soogiddi.
"Baaqelli dhumate," jennaan, "dhuufuun salphate," jedhe.
Baaduun ofii baduuf lama ciccitti.
Baaduun ofiif baaduuf lama ciccitti.
Baaduun ofiin tapha lama ititti.
Babargaanfatu malee nama hin darbu.
Badaa miti marqaan disitii, jalaan hin gubata irraan hin bukata.
Badaa miti marqaan distii, jelli ni gubata irri ni bukata.
Baakkuu baanee, baanee daddarbuu hin dandeenya barana.
Baalageefi qobboon afaan bal'atti.
Baalageen ba'aa dammaa hin beektu.
Baalli biyya tokkotti baalaa, biyya biraatti midhaan. 
Baallii kolfa, abbaatu suuqqata.
"Ba'aatti jaldeessa filaa, iddoo jaarsaattimmoo ana fila" jette qamalen. 
Baasaa hin deegan, deegaan ganamuma dhalata. 
Baati ganamaa, galli gaafa waaqi.
Baay'ateef tisisni qadaada hin buqqisu.
Baay'atteedhaa tiisisni elemtuu hin buqqiftu.
Bay'ee bawuurra yoo bay'ee turan hunda baran. 
Baay'ee dubbachuurra xiqqoo hojjachuu wayya.
Baay'inni tisiisaa qadaada hin buqqiftu.
Afaaniifi fal'aana gidduu waatu jira.
Afaaniifi qunnaan lafa hin 'oolan.
"Afaaniin kolfa malee garaan koo keessi gubate," jette akaayiin.
Afaan leencaa citaan hin seenu.
Afaan oduu dhabde du'a waamti.
Afaan ofii dubbataniin ofii badu.
Afaan ofiitiifi balbala ofii cufachuutu nama baasa.
Afaan qabaa hin dubbatu, mataa qabaa hin dhaabbatu.
Afaan saragee amma qarbataa bal'ata.
Afaan saragee hanga qarbataa bal'ata.
Afaan salphachuurra hundee salphachuu wayya. 
Afaan tabba hin qabu.
Afaan tolaan afaa gaarii caala.
Afaan tolaan afaa tolaa caala
Arbi biyyaa bawu hidda nyaata kan biyya taa'u haafa nyaata.
Arbi biyyaa bayu hidda nyaata kan biyya taa'u haafa nyaata.
Arbi biyya oolu fakkaata.
Arbi maqaadhaaf du'a.
Arbuu garaa hin saaqan.
Areerri qonqoodhaafis ta'aatii dhabsuufis ta'a.
Areerri qoonqoodhaafis ta'eeti dheebuudhaafis ta'a.
Areerri dheebuufis tolee garaafis tola.
Argaa guddinna baaqelli biqilaa hin ta'u.
Argaa gurguddina beeqilli biqila hin ta'u.
Argaa guddina fardi walii hin a'u.
"Argannu hin heerumnaa, dhabnu migira guurrannee galla" jette durbi.
Argaa 'ooltu ijji mataa hin agartu.
Afaan tolaan lafee seexanaa cabsa
Afaan dhadhaqaan fagaara abbaa dhaqa. 
Afaan dhadhaqaan fagaara abbaati dhaqa. 
Afaan dhadhaqaan hudduu abbaatti dhaqa. 
Afaan nyaata bare buna alafata.
Aftu afti malee jaartii afaan hin dhungatan.
Agaan of hin darbu, abbaan of hin argu.
Agabuun qoosaa hin qabul
Agamsa ollaa hadaammii imimmaan irraa hin qooru.
Agganni haftuu haadha warraa ajjeesa.
Ajaa'e jedhanii quba ofii muranii hin gatan.
Ajjaan tumanis ajjuma marga.
Ajjeftu bakkaan na gayi boojitu manaan na gayi.
Ajjeeraatis 'oolii, manni guutuun hidhamu malee dhimmuu hin dhowwu.
Ajjeesan malee jiraa boolla hin kaa'an ilyen
"Anuu jira tan tirmaan barbaree" jette dubrii Sidaamaa.
Anuma booyuu gaye waatiin narra ijjatte. 
Anuu si nyaadhee yaa goommana afaan maa buutaa. 
Arraba jalaan bookeen bishaan dhugdi.
Arrabatu arraba fida.
Arrabni dubbii bare bulluqaa alafata.
Arabni lafee hin qabdu, lafee nama cabsite.
Arrabni lafee hin qabu lafee cabsa malee.
Arrabni lafee hin qabuu, lafee caphsa.
Arrabni ofii hin cabdu, lafee nama cabsiti.
Arrabni tolaan diina firoomsa.
Arrabni dhadhaqaan fagara abbatti dhaqa.
"Araddaa abba kiyyaati" jetteeti, injiraan moluurra teeche.
Arba bakka rakkootti waraanan.
Akka 'aaraniin muka hin darban.
Akka arbaan deemaatti illeettii miilli fottoqe
Akka arbaattin deemaatti illeentii lukti fottage.
Akka arganitti hin horan.
"Akkan arge hin dubbadhu," jette boolli qayyaa. 
"Akka argine hin dubbannu," jette boolti qayyaa. 
"Akka baanetti galle," jedhe sagal keessaa tokko qofaan galeeti.
"Akka baanetti ni galle," jedhe sagal keesaa tokko galeetu.
Akka barbaadatanitti hin argatan.
Akka bareenni itti bultu fokkiftuun quba hin qabdu. 
Akka bareenni itti bultu fokuun quba hin qabdu. 
"Akka beekanitti godhatan," Jette heexoo mataan naqxee.
"Akka beekanitti miidhagan" jetteeti wagala kaawwatte.
Akaayiin ofittuu kolfiti..
Akaayiin qaxxee ofittuu kofalti.
Akaayii sukkummaan hin fixan nyaatanii malee.
Akka abaluufaan sirbaan morma nama jallisa. 
Akka abaluun sirbaan morma nama jallisa 
Akka abaluutiin sirbaan morma nama jallisa.
Akka abaluuttan ragadaan morma nama jallisa.
Akka abaluuttan sirbaan morma nama jallisa.
Akka abaluuttin sirbaan morma nama jallisa.
Akka abaluutti sirbinaan morma nama jallisa.
Akka abbaan ittti dhaabatetti sareen nama jala hulluuqxi.
Akka abbaan dhaabatetti sareen nama jala baati.
"Akka akka miidhagan," jettee qonyee keeyyate jaartin.
"Akka akka miidhagni" jettee qonyee kaawwattee gabaa dhaqxe niitiin.
Ajjeesan malee, jira boolla hin kaayan. 
Ajjeesu malee jiraa boolla hin kaawu.
Ajjeesu malee jiraa boolloo hin kaa'u.
Akaawwiin ifitti kofalti.
Akaawwin ofitti kofalti.
Akaayiin akka gubattee dhumtu hin beektuu ofittuu kofalti.
Akaayiin bara beelaa foon bara quufaati caalti.
Akaayiin gaafa jaalalaa, gaafa jibbaa himata taate.
Akaayiin gita qabdii, suumoon hiriyaa qabdi.
Akaayiin ijoollee lama, ishiinuu takka dheedhii takka bilchaatuudha.
Akaayiin ofitti kofalti.
Akaayiin ofitti kolfiti.
Akayiin ofittuu kofalte.
Akaayiin ofittuu kofalti.
"Adurreen maa dallantii?" jennaan, "eessumatuu laga jira," jedhan.
Adurreen maaf akkanatti boontii ? jennaan 'eessumatu daggala jira kanaafi boonti.
Adurreen maaf nyaara guurtii? jennaan, waan 'eechumni dagallaa jiruuf, jedhe.
Adurreen maaliif nyaartii ? 'eessumatu daggala jiraafii.
Adurreen qooxirraa lootu harkumaan mootii of gooti.
Adurreen tun maaliif ija baastii ? jennaan, 'eessumatu daggala jiraafi, jedhe. nube
Adurreen dhaltee dhaltee eegeen hafnaan miyaawuu, jette.
Aduufi adiin hin dhokattu.
Aduu ganamaa kan intalaa tiyya, aduu galgalaa kan niitii tiyyaa.
Afaan bare duwwaa alanfata.
Afaan bare duwwaa alalfata.
Afaan ballaa walitti qabanii dhungatu.
Afaan damma nyaataniin udaan hin nyaatan.
Afaan dubbii bare bulluqa alafkata.
Afaan dubbii bare bulluqa alanfata.
Afaan dubbii bare utubaatti haama'a.
Afaan gaariin nama mootomsa, afaan hamaan nama ajjeesa. nin
Afaan gaariin nama mootomsa, afaan hamaan nama dubbisa.
Afaan qara hin qabu qara caalaa nama waraana.
Afaan harree qoree hin sodaatu.
Afaan hin qoraasan, kan dubbii mi'eessu ganama dhalata.
Afaanii baateeti gaafata namaa taati.
Qajeelfamootaa fi Falaasamoota Jireenyaa Barbaachisoo.
Heyyama barreeffamaa barreessaa irraa utuu hin argatin kitaaba kana guutummaa isaas ta'e keessaa kutanii maxxansiisuu fi baay'isuun gara dhaamsa elektiroonikaalaatti jijjiiruun seeraan nama gaafachiisa. 
Madda eeruudhaan wabeeffachuun garuu ni danda'ama. 
KUN KAN KEETI!
Kallattiin kitaaba kallattii nama argisiiftuu dha.
Yaadannoon Eebbisaan ofii isaaf barreesse kun qajeelfamootaa fi falaasamawwan jireenyaa bu'aa gurguddaa qabaniin guutuu dha. 
Faayidaa kitaaba kanaa yommuun yaadu, kitaaba kana naman baay'ee jaalladhuuf kennaa taasisee kennuu akkan qabun murteesse. 
Eenyuuf akkan kennu yeroon yaadu battalumatti sammuu koo keessa kan dhufe si'i. 
Ati anaaf namoota jireenya koof baay'ee barbaachisoo ta'an muraasa keessaa tokko dha.
Yeroo hundumaa yaadannoo ta'ee na keessa jiraata. 
Kitaabni ani siif kennu kun gatii kee ni taati jedhee hin yaadu. 
Ta'ullee, jaalala guddaadhaan yeroon siif gumaachu, dubbiftee bu'aa guddaa akka irraa argattu nan abdadha. 
Kallattiin kallattii sirrii sitti haa argisiiftu. 
Jireenya kee irrattis dhiibbaa gaarii haa taasistu. 
Jaalalli, kabajii fi michummaan waliif qabnu gara fuula duraatti jabaatee akka itti fufu gama keen waan danda'amu hunda akka taasiftu abdiin qaba. 
Anis sana gochuuf waadaan siif seena.

YAADANNOON KITAABA KANAA.
Ijoollummaadhaa kaasnee waan hedduu kan waliin dabarsine, galaana og-barruu irraa waliin waraabbachuu kan eegalle, hiriyyaa koo dhugaa kanan onnee koo guutuu jaalladhu, akka tasaa kanan ilaalee of biraa dhabe, guca utuun hin se'iin na biraa dhaame, hiriyyaa koo dhugaa—Sanyii Warquu Qanaateef. 
Eenyuyyuu lafa irratti akka hin hafne beeka, umurii ijoollummaatti du'aan si dhabuun garuu hammam akka natti hadhaa'e iddoon argee sitti himu hin qabu. 
Ati na dursitee iddoo dhugaa deemtus kaayyoo waliin eegalle—Baargamoo keessa teenyee isa barreessaa turre—sana galmaan ga'ee abjuu kee ijoollummaa fiixaan baasuuf hamma danda'ametti nan dhama'a. 
Qaamaan of biraa si dhabus yaadannoo taatee sammuu koo keessa jiraatta. 
Michuu koo, sin jaalladha! Si yaadachaan jiraadhas!
Abaaboo xobbeetti citte, iddoo guddaaf utuun si eeguu haala nama suukaneessuun bishaan akka si nyaate kanan dhaga'e, hamma ammaatti sammuun koo darbuu kee amanuu dadhabee kan na 
rakkisu, jaalala addaa kanan siif qabu, bara 2009 (Akka Lakkoofsa Addunyaatti) hamman Yuuniversiitiidhaa eebbifamee galee si argutti utuun ariifadhuu si arguuf kanan hin milkaa'in, jireenya koo keessatti guyyoota baay'ee hadhaa'oo jedhee kanan lakkaa'u guyyaa gurraachan du'a kee dhaga'e sanatti siif boo'us, yaadannoon kee yeroo hundaa kan na nyaatu durbee jaallatamtuu Jamaanesh Ayyaanaa Abdiif.
Eebbifamee galee namoonni dhufanii yeroo na dubbisan amma moo amma dhufta jedhee utuun karaa ilaaluu hin dhufiin hafte. 
Irmii baafadhu! Isheen ati jaallattu intalli adaadoo keetii Jamoon darbiteettii naan jedhan! 
Gadda natti dhaga'ame jecha kamiinuu ibsuu hin danda'u. 
Jamaanee koo! Erga deemtee homaa gochuu hin danda'u. 
Guddattee, fagoo geessee si arguun hawwii koo ture. 
Siidaa isa siif dhaabame kan caalu siidaa guddaa kan rirmi hin nyaanne, kan bokkaan itti hin roobne, kunuunfamee kan jiraatu sammuu koo keessaa qabda. 
Yeroon waa'ee kee barreessu kana akka waanan har'a oduu gaddaa sana dhaga'een boo'e. 
Nagaan naaf boqodhu!
Haqa lammii isaa jalaa badde utuu barbaaduu, cunqursaa alagaa jibbee bilisummaa saba isaa dheebotee utuu socho'uu, qabamee sobaan itti murtaa'ee waggootaaf mana hidhaa Qaallittiitti dararamaa kan jiru hiriyyaa koo ijoollummaa Saamu'el Dhinsaa Ayyaanaaf. 
Saamii! Waggootaaf of biraa si dhabus, gatii ati lammii kee jaallattuuf baaste seenaan akka yaadatu yommuun yaadu nan jajjabaadha. 
Seenaan sammuu qaba jedhee kitaaba kana keessatti akkuman barreesse, dararamnii fi miidhamni ati hamma har'aatti dabarsite hin irraanfatamu. 
Waaqni haqaaf dhaabatu gatii kee bilisummaa akka siif taasisu nan amana. 
Hawwii gaarii saba keef hawwites galma ga'ee guyyaa tokko akka ati argitu shakkii hin qabu.
Niilsen Mandeellaan hidhaa waggaa 27 booda bilisummaa biyya isaa akkuma labse, atis guyyaa tokko guca bilisummaa ol kaastee ibsuuf jirta. 
Kaayyoo keef jabaattee gatii guddaa ati baasteef maqaa saba Oromoon sin galateeffadha. 
Si irraa fagaadhus sirraa hin fagaanne. 
Yoomiyyuu sin yaada. 
Guyyaa tokko akka amala keenyaa laga Leemmattii deemnee asheeta boqqolloo akka wajjin nyaannu nan abdadha. 
Ittiin nu haa ga'u.

Galata!
Angafni galata koo kan eenyuu akka ta'e beekamaa dha. 
Jireenya koo keessatti haalota rakkisoo hedduu kan na dabarse, dhukkuba ulfaataa taayirootooksikoosisii jedhamu kanan waggootaaf ittiin dararamaa ture irraa na fayyisee, yeroo meeqa boolla awwaalaa biraa deebisee nama har'aa isa na taasise, isa eegumsi isaa yeroo hundumaa na ajaa'ibu angafni galata koo kan Waaqayyooti. 
Isatu nama kanaa na taasise.
Hojiin namni tokko hojjetu hojii mataa isaa qofa miti. 
Wantotan baree barreesse kana hunda kan na barsiisan namoota hedduutu jiru. 
Eenyuun galateeffadhee eenyuun akkan dhiisu hin beeku. 
Hamman yaadadhu hunda utuun tarreessee kitaabni kun guutummaan isaa maqaa namootaa ta'a ture. 
Kanaafuu, obboloota karaa hundaa na gargaartan mara baay'een isin galateeffadha.
Barataa kutaa shanaffaa ta'ee utuun jiruu ganamaan eenyummaa koo hubatee guyyaa tokko—waaree booda—gara daree keenyaa dhufee maqaa koon na waame—barsiisaan koo tokko. 
Gad na baasee abboommii gabaabaa tokko naaf kenne: Bor guyyaa ayyaana maatii waan qabnuuf dhimma guddisa daa'immanii irratti walaloo waltajjii irratti dubbistu barreessii kottuutii dubbisi. 
Abboommii ture. 
Abboommii ani diduu hin dandeenye. 
Guyyaa sana ture tokko jedhee tarkaanfii og-barruu kanan eegale. 
Walaloo ani barreesse naaf ilaalee, "Gurbaa akkanatti yoo itti fufte ni abdachiifta! Mee jabaadhu!" naan jedhe. 
Hamileen sun anaaf waan guddaa ture. 
Barsiisaa koo kanaaf har'a galata addaan qaba. 
Barsiisaa Abbabaa Malataa! 
Baay'een isin galateeffadha. 
Harmee kootti aansanii oolmaa addaa kan naaf oolan dubartoota gurguddoo sadiin qaba. 
Eenyummaa koo har'aa kanaaf gumaacha guddaa kan taasisan, jireenya isaaniin fakkeenya kan naaf ta'an, gadameessa isaanii keessaa ba'uu baadhus akka haadhaatti kan na gargaaran, yoomiyyuu kanan isaan yaadadhuu fi kabaju: Barsiistuu Zoodituu Ayyalaa (haadha warraa eessuma koo obbo Geetaachoo Mokonnon), Aadde Biraanee Mokonnon (jaallatamtuu adaadaa koo, haadha warraa obbo Margaa Gabulaa), fi Aadde Maaree Lamuu (Ayyaantu jennee kan waamnu, haadha warraa obboleessa koo Tamasgeen Yaadataa). 
Laphee koo keessaa iddoo addaa qabdu. 
Naaf jiraadhaa!
Kitaabni kun maxxanfamtee dubbistoota koo harka akka geessu gumaacha guddaa kan taasisan hiriyyoota koo Beekan Gulummaa fi Baqqalaa Jogoraaf galanni koo guddaa dha. 
Hunda keessan isinan jaalladha!
Seensa!
Kitaabni kun kitaaba akka ta'uuf hin turre kanan barreesse. 
Qajeelfamoota jireenya nama tokkoof barbaachisoo ta'an icciitiidhaan mataa koof barreessaan ture. 
Taa'ee taa'ee akka yaadannoo guyyaa guyyaa (diary) ttin barreesse. 
Akka naaf ta'uttin barreesse. 
Kallattiidhaan maqaa koo waamee barreessuu mannaa lubbuu koo jedheen of waamaa ture. 
Jechi lubbuu koo jedhu maqaa koo bakka naaf bu'a. 
Malee lubbuu koo kan qaama koo keessa jirtu, kan ijaan hin argamne sana miti. 
Suuta suutaan barreeffamoonni ani akkanatti barreeffadhu baay'achaa dhufan. 
Hammamuu yoo baay'atan garuu yaadannoo dhuunfaa koo kana hawaasaan nan ga'a jedhee hin yaadne. 
Hamma dhumaatti ofumaafan barreesse. 
Kanaan utuun jiruu hiriyyoonni koo kan baay'ee walitti dhi'aannu tokko saanduqa icciitii koo bananii dhaamsa ani ofii koo ofiif barreesse kana na jalaa dubbisan. 
Maqaa koos 'Lubbuu koo' jedhanii na moggaasan. 
Keessa beekettii haa dhaban aboo! 
Dhoksanii dhoksanii dubbisu. 
Dubbisanii itti gammadu.
Guyyoota keessaa guyyaa tokko yaada naaf fidan. 
"Maal ta'a?" naan jedhan. 
"Maal ta'a amma yaadannoo lubbuu keef dubbiftoota keen utuu geessee?" naan jedhan—keessa beektonni koo. 
Nan dheekkame. 
Icciitii ani ofiif barreesse kana baasanii dubbisuu isaaniif gaddi natti dhaga'ame. 
Baay'ee erga irratti haasofnee booda dubbiin isaanii na amansiise. 
Jalqaba fuula hin laanneef. 
"Mee ittan mari'adha!" jedheen isaan biraa deeme.
Irra deebi'ee dubbisnaan dhugumayyuu wanti namoota fayyaduu danda'u keessa waan jiru natti fakkaate. 
Qajeelfamootaa fi falaasama jireenya dhuunfaa koo kana muraasa isaa akka kitaabaatti utuun qopheessee dubbiftoonni koo irraa fayyadamu jedheen yaade. 
Kanarraa kan ka'e barreeffamoota sana keessaa mata dureewwan muraasa filadheen boca qabsiisuu eegale.
Keessa beektonni sun guyyaa dhaa guyyaatti na tuttuquu ittuma fufan. 
Guutummaatti yaada isaanii fudhachuu koo isaaniif ibseen irratti hojjedhe. 
Yeroo murtaa'e booda kitaaba xiqqoo akka taatu qopheesseen dhi'eesse. 
Waraabbii jalqabaa ilaalanii gulaalanii naaf deebisan. 
Bilisummaa guutuu waanan isaaniif kenneef bilisummaadhaan irratti hojjetan. 
Waan hafuu qaba jedhanii amanan keessaa haqan. 
Itti dabalamuu qaba jedhanii waan amanan immoo itti ida'an. 
Akka waan ofii isaaniitii barreessaniitti waan hedduu na jalaa jijjiiran. 
Itti hin gaddine. 
Barreeffamoonni koo ija namoota hedduu jala akka darban waanan barbaaduuf, sirreessa isaan naaf kennan tole jedheen fudhadhe. 
Isan itti amanu qofan sirreesse, isan itti hin amanne garuu akkuma jiruttan kaa'e.
Afaan Oromoodhaan barreeffamni akkanaa hamma ammaatti akka hin amaleeffatamiin nan beeka. 
Dubbiftoonni MIILTOO dubbisan kitaaba kana dubbisanii xiqqoo bitaa itti galuu danda'a. 
"Eebbisaa maaltu tuqee?
Maaliif waan akkanaa barreessaa? 
Akkuma Miiltootti maaliif hin barreessuu?" kan naan jedhan jiraachuu malu. 
Garuu ni baay'atu jedhee hin yaadu. 
Namoonni akkuma koo wanta haaraa arguutti gammadan immoo, ittumaa akka na hamileessan nan amana. 
Hojii gaarii akkan hojjedhes naaf himu jedheen eega.
Hojiin haaraan yommuu gara hawaasaa dhufu deebiin hawaasichaa waa lama keessaa tokko ta'a: Jaallachuu yokiis jibbuu. 
Anis kana lachuu keessaa tokkon eega. 
Dhugaan dubbiftoonni koo beekuu qaban garuu hojii kana kanan hojjedhe isaan gargaaruuf fedhan qabu irraa ka'eetu. 
Malee kitaabonni ani qopheessee of harkaa qabu hedduu turan. 
Maxxansee fixuufuu yeroo fi humna guddaa na gaafata. 
Hiriyyoonni koo—keessa beektonni—ragaa kooti. 
Obsaan hamma dhumaatti akka dubbistanin barbaada. 
Murtoof garuu hin ariifatinaa. 
Yaada qeeqaa keessa keessan jiru naaf qoodaa. 
Qajeelfamnii fi falaasamni jireenya kootii isiniifis kan hojjetu ta'ee argitu ta'a. 
Isa isin fayyadu fudhadhaa. 
Falaasama itti hin amanne immoo akkuma jirutti dhiisaa. 
Nan amana, yoo dubbistan waan isin gargaaru tokko keessaa argattu. 
Kallattiin akkuma maqaa ishee kallattii sirrii isin argisiisti jedheen yaada. 
Ijoollee irraa eegalee dargaggoonni akkasumas ga'eessonni yoo dubbisan waan hedduu irraa fayyadamu. 
Yoomiyyuu dubbistoota koo MIILTOO dubbistanii yaada jajjabinaa naaf laattaniif waan gaarii qofan isiniif hawwa. 
Hamma naaf danda'ametti waanan isin fayyada jedhee yaadu qofan isiniif dhi'eessa. 
Yaadonni jajjabinaa isin karaa adda addaa naaf kennitan hojiiwwan hedduu akkan hojjedhu boba'aa ta'ee na sochooseera. 
Sagaleen namoota hedduu gurra koo irraa utuu dhaga'amuun hojjedha. 
Jajjabina karaa bilbilaa naaf gootan hedduun ajaa'ibsiifadha. 
Isaan Iimeeliidhaan naaf barreessitanis yeroo yerootti banee yaada keessan yeroon dubbisu kaka'umsa guddaa naaf kenna. 
Waa'ee Kallattiis maal akka jettan dhaga'uun barbaada. 
Hojiiwwan ani gara fuula duraatti hojjedhu qulqullina isaanii kan eeggatan akka ta'an kan feetan yoo ta'e, mudaa hojiin kun qabu callistanii hin darbiinaa. 
Wantota ani sirreessuu qabu naaf himaa. 
Irraan deebi'aa! Wantan haalaan itti fufuu qabu immoo na argisiisaa. 
Ittan fufaa!
Kallattiin kallattii akka isin argisiistu hawwiin qaba.
Kitaabni kun maxxanfamee rabsamee dubbistoota koo yommuu qaqqabu gammachuu guddaan qaba. 
Kun anaaf milkaa'ina guddaa dha. 
Gatiin dadhabbii kootiis isa kana dha. 
Walumaa galatti, yeroo dhi'ootti kitaabota koo isaan kaanis isinan qaqqabsiisa. 
Yoo fedha gooftaa ta'e, hojii gurguddaa qabadheen dhufa. 
Hamma isiniif danda'ametti kitaabota ani barreesses ta'e kanan afaan biroo irraa hiike argattanii akka dubbistan isinan jajjabeessa. 
Kitaabonni ani qopheessu hundi warra ani ni fayyadu jedhee itti amanu qofa dha waan ta'eef. 
Yeroo dubbisaa gaariin isiniif hawwa. 
Nama ta’uuf dhalattee nama ta’i!
Dhaamsan ofiif dhaamu ergaa dhuunfaa kootii Lubbuu koo ofiin jedhee dubbadhee ofitti.
Akka nama biraatti gorsan ofiif kennee!
Kun kallattii dha kallattii hin badne.
Dhaga'i lubbuu koo lubbuu koo tokkittii.
Nama ta'i, nama ta'uuf dhalatteetii.
Jireenya jiraachuuf lafarratti uumamtee.
Umurii lakkaa'uuf ati erga dhalattee.
Wanta waa'ee hin baafneen of hin qisaasessiin.
Gowwaa fi tabjii taatee karaan sirkaa hin badiin.
kallattii hin dhabiin!
Lubbuu koo!
Ati anaaf tokkittii dha. 
Namni kamiyyuu lubbuu lama qabatee hin dhalatu. 
Kun tasuma hin danda’amu. 
Utuu lubbuu dabalataa qabatanii dhalatu ta’ee umuriin namaa dachaan dabala ture. 
Gaafa isheen waliin uumamte baatu, isa dabalataa sana galfatu waan ta’eef. 
Garuu hin ta’u. 
Tokkittii waan taateef sin mararsiifadha. 
Waanan si mararsiifadhuuf yeroo fudhadhee dhaamsa kana siif dhaameera. 
Dhaamsi kun qajeelfama jireenyaa aduu gadiiti. 
Bitaatti mirgaattis irraa hin goriin! 
Irraa hin maqiin. 
Jireenyi addunyaa kun deemsa karaa dheeraati. 
Deemsa waggaa torbaatamaa yokiin saddeettamaa, yoo baay’ate sagaltamaati. 
Namoota hamma har’aatti addunyaarra jiraatanii darban keessaa eenyuyyuu waggoota kumaan lakkaa’aman hin jiraanne. 
Eessattuu haa dhalatu, eessattuu haa guddatu, eessayyuu haa jiraatu, maaliyyuu haa hojjetu, qabeenya hammamuu haa qabaatu....umuriin namaa gabaabduu fi murtooftuu dha. 
Dureessi qabeenya isaan umurii hin dabalatu. 
Hiyyeessi immoo dhabisa isaaf umurii hin gabaabbatu. 
Gurraachis adiinis, inni barates inni hin barannes, dhiirris dubartiinis takka jiraatanii addunyaa kanatti nagaa dhaamanii deemu. 
Dhalli namaa lolee wanti inni mo’achuu dadhabe inni guddaan du’a dha. 
Duuti hin mo’amne. 
Maatusaalaan waggoota 969 jiraatee akka du’e Macaafni Qulqulluun nuuf hima. 
Namoota gurguddoo addunyaa kana jijjiiran hedduu du’aan dhabneerra. 
Utuu duuti mo’amee namoonni addunyaa kanaaf oolmaa guddaa oolan hin awwaalaman. 
Humna ittiin du’a mo’an dhabisa malee silaa Abrahaam Liinken awwaalamee achitti hafaa? 
Bilisummaa gurraacha Amerikaaf hamma sana qabsaa’ee, cunqurfamtootaaf jedhee jireenya hadhaa’aa jiraatee, warra gad-qabaman waliin boo’ee, garboota waliin akka garbaa ta’ee, ilaalcha gurraachota irra ture irraa kaasuuf hojjechaa kan ture Abbeen silaa du’ee hin hafu. 
Xinnaa fi guddaa biratti amanamummaa isaan kan beekamu; dhugaaf jiraatee dhugaa hojjetee; dhugaa deggeree; dhugaa kan kabaje Abbeen du’ee hin hafu—silaa! 
Utuu duuti mo’amee Maartiin Luuter Kiing Jr, faa ni du’aa? 
Du’ee hafaa? 
Harka maaltu boolla qotee reeffa isaa biyyoo keessakaa’ee deema? 
Namni abjuu qabu; nama guyyaa tokko dachee Amerikaa irratti gurraachii fi adiin wal-qixxummaan jiraachuuf akka jiran raaje; nama rakkataaf gaddee gama hiyyeessaa dhaabate silaa eenyutu isa awwaalaa? 
Dhukaasa tokko utuu hin dhukaasiin fincila—karaa—nagaan eenyummaa saba gurraachaa kan jijjiire silaa isatu hin du’u.
Du’a mo’uun utuu danda’amee Maazer Tereezaan duutee haftii? 
Hin duutu turte! Dungoo hiyyeessotaaf iftee ofii jireenya gaarii utuu hin argiin hafte. 
Jaalalaa fi gara-laafinni ilmaan namaa hammam guddachuu akka danda’u kan nu argisiifte; garaa qulqulluudhaan jiraattee kunoo hamma ammaa seenaan kan ishee leellisu; warra gatamanii fi tuffataman ofitti qabdee gad-buutee isaan wajjin kan jiraatte; haadha warra nama biraa ilaalcha dhabanii; utuu duuti mo’amee isheetu jiraataa hafa. 
Utuu duuti mo’ameemoo? Silaa Maahtama Gaandiitu hin awwaalamu. 
Abbaa saba Indii; karaa nagaan qabsaa’ee gabrummaa warra Ingilizii waggoota dhibbootaan lakka’amuu saba Indiirraa kan cabse; abbaa cunqurfamtootaa; 
diinota ofii jaallachuu kan nu barsiise; jaalalli haala irratti hin hundoofne maal jechuu akka ta’e kan nu argisiise Maahtama Gaandiin du’ee hin hafu—silaa! 
Nama meeqa siif kaasu? Waa’ee nama meeqaa siif himu? 
Gootota gaarummaa fi qajeelummaa ilmaan namaaf oolaniin yaadataman. 
Namoota dhalootaaf fakkeenyummaa guddaa kaa’anii darban. 
Namoota addunyaan kun irraanfachuu dadhabde. 
Namoota addunyaa kana daran mijattuu akka taatu taasisan. 
Namoota fakkeessuu dhiisanii haqaaf falfamanii, haqaaf dhiibamanii, haqaaf hari’atamanii, haqaaf gatii baasan meeqan isaanii siif himu? 
Hunda isaanii maqaa dha’uu hin danda’u. 
Yeroonis, iddoonis, beekumsis na hin ga’u. 
Isaan du’anii addunyaarraa deemanis hojiin isaanii garuu afaan qaba ni dubbata, miilla qaba ni deema, lubbuu qaba ni socho’a. 
Isaan du’anis hojiin isaanii 
hin du’u.
Seenaan sammuu qaba, waa hin irraanfatu. 
Gaariis hamaas, bu’aas miidhaas, isa balleesses isa misoomses ni yaadata. 
Kanaafuu, akka waan har’a nu gidduu jiraniitti nutti dhaga’ama. 
Maal goona foon isaanii? 
Lafee isaanii, dhiiga isaanii maal godhanna? 
Hojiin isaanii iyyee, mul’annii fi obsi kaayyoo fi eenyummaan dhugaa isaanii iyyee akka nuti isaan yaadannu erga taasisee, maal godhanna isa kaan?
Atis akkuma isaan kaanii gaaf tokko ni duuta. 
Duuti hin oolu. 
Guyyaa tokko waa taatee foon har’a keessa jiraattu kana iddoo tokkotti gatta. 
Dha’annaan onnee kee ni dhaabata. 
Sombi kee hojii hafuura fudhatee hafuura baafachuu isaa ni dhaaba. 
Sammuun kee yaaduu dhiisa. 
Dhiigni kee guyyaatti yeroo hedduu marsee qaama kee waliin ga’u sochii dhaaba. 
Dura gogaa kee, itti aansee ija kee, itti aansee gurra kee, itti aansee funyaan kee, dhuma irrattis arrabni kee ni du’u (Saayinsiin mirkaneesseera). 
Guyyaa tokko duutee firri siif boo’a, si awwaala, siif gadda. 
Sirna awwala kee irratti seenaa jireenyaa kee dubbisu. 
Eenyurraa akka dhalatte, bara kam, eessatti, attamitti, maaliif akka dhalatte dubbatu. 
Bara jireenya keetti maal akka hojjette siif himu. 
Addunyaan gaafa ati dhalatte marqaadhaan si simatte mulluudhaan si geggeessiti. 
Dacheen kolfaa gammachuudhaan anaa dhufu siin jette, boo’aa gaddaan nagaatti siin jetti. 
Wanti guddaan jiraatanii du’uu miti. 
Waggoota hedduu lafarra turanii, arrii baasanii, dulloomanii, gugguufanii deemanii, bara quufanii du’uus miti—wanti irratti xiyyeeffatamuu qabu. 
Ergama qaban raawwatanii deemuu dha. 
Mee yaadi! 
Namoota addunyaa irra jiran keessaa nama meeqatu ergama qabatee dhufeef jiraata?
Nan amana. 
Waaqayyo eenyuunuu lafa kana irratti ergama malee hin uumne. 
Waaqayyo haa turuu, namniyyuu waan uume tokko kaayyoo malee hin uumu. 
Wanti hundi hojii tokko akka hojjetuuf uumame. 
Namni ogeessa fayyaa ta’uuf uumamee, poolisii ta’ee jiraatu umurii isaa qisaasessuu isaati jedheen yaada. 
Namni muuziqaaf uumame daldalaa ta’a. 
Daldalaaf kan uumame yoon barsiise malee jedha. 
Geggeessuuf kan uumame konkolaachisaa ta’a. 
Meeqan keenyatu kaayyoo keenya beeke laata? 
Dhugaan jiru garuu hamma isa hojjechuuf uumaman bira ga’anitti keessi ofii iyya wal irraa hin cinne iyyuu isaati. 
Ni  iyya.
Milkaa’inni dhugaan kaayyoo ofii beekuu keessa jira.
Maarree waggaa meeqa jiraatte gaaffiin jedhu fudhatama hin qabu. 
Isatti hin dhiphatiin. 
Hamma jiraattetti maal hojjette isa jedhu irratti xiyyeeffadhu. 
Ija kee kaayyoo kee irratti irraanfadhu. 
Yoo dandeesse seenaa hojjedhu, yoo dadhabde seenaa barreessi. 
Hojjechuus barreessuus yoo dadhabde garuu har’ayyuu utuu hafuura baafattuu dhaabbiitti duuteetta. 
Gabaabsitee hin ilaalin. 
Akka namaatti duuta, hojii hin duune hojjechuuf garuu carraa qabda. 
Guyyaa dhufee darbu hundumaa akka qabeenya guddaatti lakkaa’i. 
Sa’atiiwwan ati itti fayyadamuu dandeessu 24 siif fidee dhufa. 
Kaayyoof kan hojjettu yoo ta’e sa’atiiwwan kun qabeenya kee kamiyyuu caalaa si mararu. 
Nama kaayyoo hin qabne yoo taate garuu tokkoo tokkoon isaanii si jibbisiisuu irraa kan ka’e hamma waggaa tokkoo sirra dheeratu.
Yeroon kee harkuma kee keessa jira. 
Iddoon ati itti yeroo kee irratti aboo hin qabne mana hidhaa keessa duwwaa dha. 
Bilisa taanaan garuu akka barbaaddetti itti hojjechuu ni dandeessa. 
Akkaataan itti yeroo keetti fayyadamtu eenyummaa kee murteessa. 
Cancala wal qabatee socho’u, kan inni tokko isa kaan irratti dhiibbaa guddaa qabu dha—yeroon. 
Farda luugama hin qabne, kan ati to’achuu hin dandeenye dha. 
Yeroo barbaadde dhaabdee yeroo barbaadde deemsisuu hin dandeessu. 
Al tokko yoo darbe hin gulaaltu. 
Yaadannoo ta’ee sammuu kee keessaa yaadatamaa hafa malee, taatee kaleessa ta’e tokko suuta jettee keessaa haquu hin dandeessu. 
Yeroo keef gatii laatte jechuun jireenya keef gatii laatte jechuu dha. 
Yeroon kee geejjiba ittiin karaa jireenyaarra imaltu dha. 
Dhi’ee utuu bari’uu, bari’ee utuu dhi’uu, halkan utuu guyyaa ta’uu, guyyaan utuu halkan ta’uu, utuu guyyoota lakkooftuu, guyyoota walitti idaatee utuu ji’oota taasiftuu, ji’oota walitti dabaluun utuu waggoota taasiftuu imala kee xumurta. 
Akka itti qabattu beekuudhaa yoo baatte yeroon ibidda dha si guba. 
Isa darbe yaaddee gaabbiin ati gaabbitu guba ibiddaa caalaa si guba. 
Bor dulluma keessa tokkoo tokkoo waggoota dabarsiteetti gaabbuu mannaa har’a yeroo keetti fayyadami. 
Jecha warra adii yaadadhu: 
“Yakki yeroo balleessuu caalu hin jiru!”
Lubbuu koo!
Nama ta’uuf dhalattee utuu nama hin ta’iin akka hin duune adaraa! 
Duutee booda cirracha seenaa irratti suurri miila keetii kan mul’atu haa ta’u. 
Joonja’aa karaa hin beekne, tabjii kallattii gate, kan ka’umsa isaa malee galma isaa hin beekne, ofittoo ofiif malee dhalootaaf mul’ata hin qabne, albaadhessa garaa isaaf qofa jiraatu, jooraa kaayyoo hin qabne, kan isa waame hundaaf owwaatee kan isa ergate hundaaf kan ergamu hin ta’in. 
Gara itti gortu beeki. 
Bara hubadhu, bara biraa hin hafiin! 
Namni si dura waan deemu duwwaaf hin deemin. 
Baala galaana irra buute kan gara qilleensi oofe maratti oofamtu hin ta’iin. 
Tokkoo tokkoo hojii hojjettuuf sababa quubsaa qabaadhu. 
Akka argite hin jiraatiin. 
Gorsa Niilsen Mandeellaa ishee inni gaafa dhiphinaa sana dubbate yaadadhu: “Kaayyoo kanaafan jiraadha. 
Yoo barbaachisaa ta’emmoo kaayyoo kanaaf du’uuf qophaa’aa dha.” 
Kaayyoo hamma du’aatti gatii baaftuuf qabaachuu yoo baatte, jireenyi kee hiika hin qabu. 
“Namni kaayyoo du’uuf tokko hin qabne lafarra jiraachuuf hin malu”—isa jedhu dubbii Maartiin Luuter Kiing itti dabaladhu. 
Nama ta’i! 
Nama addunyaa irra jiraatutti ba’aa hin taane. 
Nama buddeena ishee nyaatee, bishaan ishee dhugee, uffata ishee uffatee, durboota ishee keessaa tokko fuudhee, ijoollee horee, qabeenya isheetti fayyadamee, kasaara keessa ishee buusee, bu’aa tokko utuu isheef hin buusiin dachee kana dhiisee deemu akka hin taane. 
Guyyaa dhumaatti herregni yoo bu’e gatiin akka sirratti hin hafne eeggadhu. 
Addunyaa hamma ammaatti waan si barbaachisu siif dhi’eessiteef oolmaan ati ooltu maali? 
Mee naaf himi! 
Gatii ishee maaliin baafta? 
Badhaasi ati ishee badhaaftee deemtu maali? 
Ba’aa moo bu’aa taataaf? 
Situ beeka!
Itti yaadi. 
Dabalii itti yaadi. 
Irratti hojjedhu. 
Dhaamsa koo 
kana akka salphaatti hin ilaalin. 
Bor akka hin gaabbine har’a maal-dhibdi hin jedhin. 
Imaanaa!!

Hin gumgumiin, uumaa kee galateeffadhu!
Ni danda'ama ta'ee utuu danda'amee!
Uumaan kee waa'ee kee utuu gaafatamee!
Utuu yaada kennee maaliif akka si uume !
Maal dubbata laata deebiinsaa maali mee?
Ani nama kana lafarratti uumuun koo!
Hamaattii isa eegee 'sa jiraachisuun koo.
Sammuu isaaf kennee nama taasisuun koo .
Wanta biraaf miti sababni koo tokko.
Walirraa utuu hin kutiin haala kam keessattuu.
Ana uumaa isaa akka galateeffatu!
Kaayyoo kanaaf ture kan inni jiraatu!
Isaaf garuu hin galle dhugaa kanatu!
Xinnaafis guddaafis cal jedhee gumguma Waakkiidhaan dubbata yeroo hundumaa Jedha jedheen yaada utuu gaafatamee.
Akka ati jiraattuuf Waaqni inni si uume!
Jireenyi addunyaa adeemsa akka ta’e si yaadachiiseera. 
Adeemsa akkamii isa jedhummoo amman siif hima. 
Adeemsichi adeemsa mijataa kan gufuu hin qabne miti. 
Adeemsa akka barbaaddetti bal’ifattee irra deemtu miti. 
Adeemsa gammachuudhaan eegaltee gammachuudhaan xumurtu miti.
Sana mannaa adeemsa bu’aa ba’ii hedduu qabuu dha. 
Adeemsa tabba gurguddaa—mogolee nama miidhu—qabu. 
Adeemsa hafuura dheeraa baafachaa deeman. 
Adeemsa takka gaddaa takkammoo gammadaa deeman. 
Har’a sitti tolee kolfita. 
Borimmoo taatee si boossisutu uumama. 
Har’a milkooftee alaabaa mo’ichaa ol kaaftee raasuun addunyaatti argisiifta. 
Borimmoo dorgomtee kuftee akka muujjaa cooligee mataa gad qabattee yella’aa deemta. 
Guyyaa tokko jireenyi sitti salphatti. 
Guyyaa itti aanummoo hamma gaara Everest taatee tuulamtee si dura dhaabbatti. 
Dhiibdee dhiibdee sochoosuu dadhabda. 
Al tokko namni hundi hamilee siif kennee ol si qaba. 
Si ajaa’ibsiifata. 
Al tokkommoo namni hundi fuula sitti gurraachessee sitti dukkanaa’uun jireenyas sitti dukkaneessa. 
Yeroo tokko tokko wantonni akka ati barbaaddutti kallattii ati barbaadduun siif deemu. 
Yeroo biraammoo wantota ati hin eegintu si mudatu. 
Rakkinni rakkina waama. 
Yaa lubbuu koo!
Haala kam keessayyuu jiraadhu. 
Wanti fedhe si haa mudatu. 
Jireenyi kee gidiraa hammamii keessayyuu haa jiraatu. 
Yeroo sitti tolus yeroo sitti hin tolles hojiirra oolchuu kan ati qabdu qajeelfama guddaa tokkon siif kenna. 
Jireenya kee keessatti hamma liphsuu ijaafillee kan ati dagachuu hin qabne. 
Yeroo hundumaa yaadattee raawwachuun kan siif ta’u qajeelfama jireenyaa guddaa. 
Innis yeroo hundumaa uumaa kee galateeffachuun akka siif ta’uu dha. 
Nan beeka kun baay’ee ulfaataa dha. 
Gaafa namaaf mijatu, guyyaa wantonni gaggaariin nama mudatan, yeroo namoonni nama jaallatan, yeroo hojjetanii itti milkaa’an, yeroo addunyaan mirga namaa dhaabattu, yeroo fayyaa guutuu qabaatan waaqa galateeffachuun salphaa dha. 
Garuu guyyaa haalonni nama jalaa babbadan, gaafa namaaf mijachuu didu, guyyaa wantonni hin eegamin rakkisoon nama mudatan, yeroo namni hundi nama jibbu, yeroo itti dadhabanii hojjetanii milkooma dhaban, yeroo addunyaan dalga nama galtu, yeroo dhukkubsatan.
afaan ofiitii baasanii galateeffachuun akka malee ulfaata.
Ta’ullee ati galateeffadhu. 
Hafuura baafachuu hamma dandeessutti, sammuun kee waa yaaduu hamma danda’utti galateeffadhu. 
Waan garaan kee dheebotu dhabdeetta ta’a. 
Abjuun kee ijoollummaa inni laphee kee ishee xiqqoo keessaa dha’ataa ture galma hin geenye ta’a. 
Bakka yaadde hin ga’iin jirta ta’a. 
Wanti abdii godhatte siif hin raawwatamne ta’a. 
Gaaffii gurguddaa keessa jirta ta’a. 
Nama icciitii kee siif qabu hiriyyaa dhugaa barbaaddee dhabdee rakkoo hedduu qofaa kee baattee harganaa jirta ta’a. 
Ta’ullee galateeffadhu.
Yaadadhu Namni waaqa galateeffachuuf sababa hin dhabu. 
Uffata yoo dhabde, qullaa ta’uu keef uumaa kee komachuu mannaa dhagna uffata itti uffattu qabaachuu keef galateeffadhu. 
Addunyaa kanarraa nama meeqatu dhagna itti uffatu dhabee ciisee aadaa jiraa. 
Kophee yoo dhabde, kophee dhabuu keef dhibaa’ummaa irratti dubbattee uumaa keen wal dhabuu mannaa miilla kophee itti ka’attu siif kennuu isaaf galateeffadhu. 
Nama meeqatu miilla hin qabuu. 
Yoo beelofte, miira beelaa kee obsuu dadhabdee waaqa hin komatiin. 
“Waan na nyaachiftu erga naaf hin laannee maaliif lafarratti na uumte? 
Dhalachuun koo maaliif hin hafiin?” hin jedhiin. 
Qaama fayyaa qabaatee beela’uu danda’u isa siif kenne galateeffadhu. 
Nama meeqatu waan nyaatamu utuu qabuu akka itti nyaatu dhabee dararamaa jiraa. 
Lubbuu koo!
Yoo maallaqa dhabde, maallaqa dhabuu keef waaqa komachuu utuu hin taane, waan maallaqni bituu hin dandeenye qabaachuu keef galateeffadhu. 
Dheengadda maal akka argine yaadadhu. 
Nama dhukkubsatee wayyaa ofitti maree konkolaataa keessa ciisu sana yaadadhu. 
Suurri namichaa fi barreeffamni dhukkuba isaa ibsu konkolaaticha irratti maxxanfamee jira. 
Namni fayyaan tokkommoo sagalee guddiftuu qabatee konkolaaticha keessaa sagalee guddaadhaan iyyee maallaqa kadhataaf. 
“Adaraa Maaramii! 
Adaraa Gabreelii!....Nu bira hin darbinaa. 
Obboleessi asitti argitan kun dargaggoo ganna 28 yoo ta’u, abbaa maatiiti. 
Ijoollee sadii qaba: dhiira lamaa fi durba tokko. 
Dhukkuba onneen qabamee hospitaala Leenca Gurraachatti (Xiqur Ambassaa jedhan jarri!) yaalamaa ture. 
Dhuma irratti dhibeen isaa biyya keessatti yaalamuu waan hin dandeenyeef, boordiin hospitaalichaa Kibba Afrikaa, Johaannisbarg deemee akka yaalamu murteesseera. 
Achi deemee yaalamuuf ammoo maallaqa Itoophiyaa qarshii kuma dhibba sadii fi saddeettama gaafata. 
Yaa firoota koo, egaa kadhaaf kan karaatti nu baase kana dha. 
Adaraa keessan. 
Adaraa Maaramii! Adaraa Gabreelii!....Hamma dandeessan nu gargaaraa. 
Lubbuu obboleessa kanaa waliin taanee du’a jalaa haa baraarru. 
Ijoollee isaa maatii malee hafanii diigamuu irraa haa oolchinu. 
Lammiif kan qaqqabu lammii dha. 
Wal malee maal qabnaa? Adaraa keessan...” jedhee kadhata. 
Warra itti goranii waa hiixataniif ammoo akka bokkaa Hagayyaa eebba itti roobsa. 
“Mana keessan irra isin haa jiraachisu! Balaa fi dhibee akka malee isin irraa haa qabu. 
Nagaa guutuu qabaadhaa. 
Gabreeliin balaa irraa isin haa baraaru. 
Kadhaaf karaatti hin ba’inaa!” jedha. 
Lubbuu koo!
Mee yaadi. 
Akka ati qarshii kuma dhibba sadii fi saddeettama hin qabne beekamaa dha. 
Hin qabdu. 
Garuu onneen kee fayyaa dha. 
Akka namichaa onnee dhukkubsattee maallaqa hamma sana si hin barbaachifne. 
Kun maal jechuu dha? 
Onnee fayyaa qabda jechuun qarshii kuma dhibba sadii fi saddeettama qabda jechuu dha. 
Fayyaan maallaqa akka caalu kan namaaf galu gaafa dhukkubsatan qofa. 
Amma kana...kunoo amma kaatee utuu hospitaala tokko seentee dhukkubsataa ciisee aadu argitee, du’aa fi jireenya gidduu seenee kan dhiphatu nama meeqa utuu ilaaltee, fayyaa keef uumaa galateeffatta. 
Namni fayyaa dhabee ittiin yaalamuuf qarshii kadhata. 
Atimmoo dhukkuba hin qabdu. 
Fayyaa qarshii caalu erga qabaattee, qarshii qabda. 
Giiphii kee keessaa yokiis baankiidhaa utuu hin taane, qaama kee keessaa qabda. 
Akkamitti ani hiyyeessa ofiin jettaree? Hin jedhamu!
Dureessi siree gaarii bitachuu danda’a. 
Hirriba garuu maallaqa isaan hin bitatu. 
Namni maallaqa qabu kitaaba gaggaarii bitachuu danda’a. 
Beekumsi garuu maallaqaan hin bitamu. 
Qarshiin nyaata gaggaarii siif bituu danda’a. 
Garaacha fayyaa garuu namaaf hin bitu. 
Wantota dureessi qarshiin bitachuu hin dandeenye erga qabaattee akka ati hin galateeffanne maaltu si taasisaree? 
Siree miidhagaa dhabdus, waanuma irra raftu irratti hirriba nagaa raftee erga bultee; maddoota beekumsaa haalaan argachuu dhabdus beekumsa si ga’u erga qabaattee, nyaata gaggaarii nyaachuu baattus nyaattee erga siif sifaa’ee...maaliif hin galateeffattu?
Addunyaa kanarraa guyyaa tokkotti namoota hedduutu du’u. 
Maarree ati namoota guyyaa kaleessaa du’anii awwaalaman keessaa tokko hin taane. 
Nagaan raftee nagaan dammaqxee jireenya jiraachuu itti fufteetta. 
Balaan tasaa si mudatee hin duune. 
Konkolaataan ittiin deemaa oolte galagalee si hin ajjeefne. 
Nyaanni ati nyaatte summaa’ee yokiis akka tasaa ol si ka’ee si hin ajjeefne. 
Humni elektirikaa si qabatee si hin ajjeefne. 
Ganna waan ta’eef bakakkaan sirra bu’ee si hin ajjeefne. 
Dhoqqee irra ejjettee mucucaattee kuftee hin duune. 
Ammayyuu lubbuudhaan jirta. 
Kun galateeffachuuf sababa barbaadamuu ol mitiiree?
Addunyaa kanarraa namoonni hedduun barreessuuf dubbisuu hin danda’an. 
Mana barnootaa seenanii barnoota idilee argachuuf carraa hin arganne. 
Atimmoo namoota kanneen keessaa tokko hin taane. 
Ni dubbifta. 
Ni barreessita. 
Ergaa addunyaan waliif dhaamu ni hubatta. 
Ofii kee dubbisuu dadhabuudhaan namoota dubbisuu danda’an hawwaa hin jirtu. 
Utuun akka abaluufaa baradheera ta’ee jettee gaabbii hin qabdu. 
Kun si hin galateeffachiisuuree?
Namoonni miliyoonaan lakkaa’aman mana keessa jiraatan waan hin qabneef daandii irra bulu. 
Qorraa fi bokkaa danda’anii jiraatu. 
Ati garuu isaan keessaa tokko miti. 
Kiraa haa ta’ullee malee mana keessa jiraattu qabda. 
Ala hin bultu. 
Bokkaa fi qorraan gubattee dararamaa hin jirtu. 
Kanaaf hoo Waaqayyoon maaliif hin galateeffattu?
Jireenya kee keessatti waan dhabde qofa ilaaltee hin yaadda’in. 
Waan qabdu irratti xiyyeeffadhu. 
Isa sitti hir’ate qofa ilaaltee komachaa jiraachuu dhiisiitii isa siif guuteef galateeffadhu. 
Barattuun kutaa tokkoo sun barnoota guddaa tokko nu hin barsiifnee? 
Barnoota ishee semisteera tokkoffaa xumurtee qabxii ishee bartee gara manaatti galte. 
Abbaan ishee ofitti waamee meeqaffaa akka baate ishee gaafate. 
Shanaffaa akka baate itti himte. 
Abbaan ishee qabxii isheetti hin gammadne. 
Tokkoffaa baati jedhee eegaa waan tureef fuula itti dukkaneesse. 
Hamilee ga’aa hin laanneef. 
“Tokkoffaaf utuun si eeguu shanaffaa baataa? Maaliif?” jedhee gaafate.
“Baabbaa koo,” jette sagalee nama hawwatuun, “Waan siif hin galletu jiraam. 
Daree ani itti baradhu keessa barattoota jaatamatu jiru. 
Jaatama keessaa shanaffaan ba’e. 
Nama afur qofatu na dura jira. 
Barattoonni shantamii shan garuu na booddee jiru. 
Warra na booda jiran barattoota shantamii shan arguu dadhabdee, barattoota muraasa [4] warra na dura jiran qofa argite. 
Garuu maaliif?” ittiin jette. 
Dubbii inni ishee irraa hin eegiin dhaga’uu isaaf rifatee callise.
Dhugaadhaam! Waan nu galateeffachiisu hedduu arguu dadhabnee waan nu komachiisu muraasa arginee uumaa keenyaan walitti buuna. 
Macaafni Guddichi maal nu barsiisaa? 
Seenaa nama Iyoob jedhamuu sanaa. 
Sababa malee gidiraan yommuu itti dhufu, fayyaa fi qabeenya isaa ijoollee isaas yeroo dhabu maal akka inni jedhe yaadadhu. 
Haadha manaa isaa ishee, “Waaqayyoon arrabsii du’i” isaan jetteef deebii inni deebise yaadaan qabi. 
“Atis akkuma dubartoota gowwaa taataa? 
Waan gaarii akkuma irraa fudhanne waan hamaas isa irraa fudhachuun nuuf ta’a!” jedhe. 
Atis akkuma yeroo wanti gaariin siif ta’u galateeffattu, wanti hamaan yeroo si mudatus galateeffadhu. 
Hin gumgumiin. 
Hin komatin. 
Waaqayyoon komattee isa hin gaddisiisin. 
Guyyaa tokkotti—sa’atii 24 keessatti—yoo xiqqaate si’a 22,000 harganta. 
Yeroo qilleensa ol fudhattee baafattu mara uumaadhaan, “Galata kee!” jedhi. 
Raawwattee waakkii hin dubbatin. 
Hir’uu haasoftee uumaa kee namatti hin hamatiin. 
Carraa argatte hundumaan, yeroo argatte hundumaatti, haala argatte hundumaa keessatti, namoota argatte hundumaatti wanta gaarii uumaan kee siif godhe qofa dubbadhu. 
Yeroo hedduu wanti hamaan hamma fedheyyuu yoo hammaate waan gaarii of keessaa ni qabaata. 
Rooziin qoraattii qaba. 
Nama waraana. 
Ta’ullee, abaaboo miidhagaa fi urgaa’aa kan akka malee ija namaa hawwatus ni qaba. 
Kaannisni ilkee qaba. 
Yoo nama hidde nama dhukkubsa. 
Garuu damma akka malee miyaa’u namaaf kenna. 
Kanaafuu, wanti hamaan tokko yommuu si mudatu, hammeenya isaa duwwaa irratti xiyyeeffattee mataa of naannessuu utuu hin taane, wanti uumaa kee si galateeffachiisu maaltu akka keessa jiru hubannaadhaan ilaali. 
Wanta dubartittiin guyyaa tokkoo sun dubbatte yaadadhu. 
Si yaadachiisuu? “Mucaan ilmaa koo umurii waggaa 16tti na jalaa du’e. 
Baay’ee nama gaddisiisa. 
Taatee kana keessaa wanti uumaa galateeffachiisu yoo jiraateef ittan yaade. 
Nan argadhes. 
Waggoota 16 yeroon ilma koo waliin ture keessatti guyyoota gammachiisoo kanneen hin irraanfatamne isa waliin dabarseera. 
Har’a du’aan mucaa koo dhabus, guyyoota gaggaarii sana naaf kennuu isaaf uumaa koo galateeffadheera” jette.
Itti dabalteehoo? “Guyyaa tokko tokko abbaan manaa koo 
hojiidhaa galee na wajjin haasa'uu dhiisee taa’ee gaazexaa dubbisa. 
Yokiinimmoo TV ilaala. 
Ani isa yaadaan oola, akka inni na waliin haasa’un barbaada. 
Inni garuu hojii biraatti qabama. 
Aaruuf jedheen gidduutti waa yaada. 
Dubartoota addunyaa keessa jiran hedduu warra abbaa manaa hin qabne. 
Natti dubbachuu baatus, dubartii abbaa manaa qabdu isa na taasise uumaa koon galateeffadha” jette. 
“Guyyaa tokko tokko hojii oolee dadhabee galeen boqochuu fedha. 
Kutaa ciisichaa seenaan ciisa. 
Iddoo tasgabbaa’aa fi bakka jeequmsi hin jirren barbaada. 
Ijoolleen koo garuu mana keessa fiiganii waan taphataniif sagalee isaanii ol kaasanii na jeequ. 
Aaruuf jedheen gidduuttimmoo waa yaada. 
Ijoolleen koo taphatanii kan na jeeqan fayyaa guutuu waan qabaniif. 
Utuu dhukkubsatanii natti hin iyyan. 
Kanaaf jeequmsa isaaniitti aaruu dhiiseen, uumaa isaanii isa fayyaa isaaniif kenne galateeffadha.”
“Guyyaa tokko abbaan manaa koo furtuu mana keenyaa qabatee gara manaatti galuu dide. 
Hojiidhaa dhufee yeroo dheeraan ala dhaabadhee isa eege. 
Itti aaruuf ka’een gidduutti waa yaade. 
Utuu abbaan manaa koo furtuu kana fuudhee hin deemne ta’ee, silaa hattuun furticha fudhatee banatee mana seena. 
Mana seenee meeshaa keenya hunda nu saama ture. 
Isan ala dhaabadhu aaruu dhiiseen isa meeshaan keenya hatamuu ooleef waaqa galateeffadha” jette. 
Yaa lubbuu koo!
Rakkina kee keessaa galata barbaadii uumaaf kenni. 
Yoo barbaaddee dhabde sababa guddaa tokkon siif kenna. 
Yoo xiqqaatee xiqqaatee hamma har’aatti lubbuudhaan jirta. 
Hafuura ni baafatta. 
Kun si galateeffachiisa. 
Yaadadhu Umurii gabaabduu jiraatte keessatti namoota meeqa of biraa dhabdeetta. 
Balaa to’annaa isaanii gararraa ta’een du’anii kan hafan meeqatu jiru? 
Atis jabaattee hin jiraanne. 
Humna qabaattee, beekaa taatee, dureessa taatee yokiis waan addaa tokko qabaattee hamma har’aatti hin jiraanne. 
Lakki Akkana miti. 
Hammam dadhabaa akka taate atuu beekta. 
Garuu jiraatteetta. 
Kun gargaarsa uumaati. 
Qoraattii roozii kee irra jiruuf uumaa komachuu mannaa abaaboo roozii kee irra jirutti gammadi.
Dubbisi, dubbisuu hin dadhabiin.
Hamma jiraattutti addunyaa kanarra Mudannoo hedduutu fuul dura kee jira. 
Nama baay'ee horatta hiriyyaa fi fira.
Tokko si jaallata tokko si gurgura.
Tarkaanfii jireenyaa taasiftu keessatti.
Umurii kee guutuu waggaa lakkooftutti.
Michuun tokko jira hiriyyaan si hin ganne.
Haala irratti hundaa'ee kan si dhiisee hin deemne.
Bu'aa xiqqoof jedhee kan si hin gurguranne.
Ofii darbee deemuuf boolla kan si hin buufne.
Hiriyyaa dhugaa garaan isaa qulqulluu.
Waahila amansiisaa fira fira caalu.
Yoo kufte kan si kaasu.
Dadhabnaan kan si jabeessu.
Michuu tokko qabda michuu ajaa'ibaa.
innis kitaaba!
Har’as qajeelfama guddaa tokkon siif kenna. 
Kun qajeelfama ati akka salphaatti ilaaluu hin qabnee dha. 
Take it serious! 
Qajeelfama kana hojiirra oolchitee si arguun fedha. 
Akka amaleeffattu, barsiifata akka siif ta’u, aadaa akka taasifattun barbaada. 
Dogoggora namoonni hedduun uuman waan ta’eef, atis qajeelfama kana hin dogoggorin.
Jireenya kee keessatti kitaabotaaf iddoo guddaa qabaadhu. 
Dubbisuun hojii yokiis amala ati ittiin beekamtu haa ta’u. 
Namni waa’ee kee yaadu yeroo hundumaa wanti inni ittiin si yaadachuu qabu dubbisuu siif haa ta’u. 
Aadaan dubbisuu aadaa ati ittiin beekamtu siif haa ta’u. 
Baacoo fi oduu durii funaantee nama kofalchiisuun miti. 
Miti Tokko tokkotti hamattee namoota walitti buusuun miti. 
Xinnaafis guddaafis aartee dheekkamuudhaan miti. 
Namni si beeku marti amala dubbisuu keetiin si haa beeku.
Kitaabonni michuu jireenya keetiiti. 
Michuu waan hamaa sitti hin yaadne. 
Michuu akka namaa waan meeqaan si hin gaddisiifne. 
Michuu waa siif kennuuf malee waa sirraa fudhachuuf sitti hin dhi’aanne. 
Michuu jaalala haala irratti hundaa’een si hin sossobne. 
Michuu icciitii kee baasee hin saaxille. 
Michuu bu’aa sirraa hin barbaanne. 
Michuu garaa qulqulluu. 
Michuu kallattii hin taane si agarsiisee galma gadheetti si hin geessine. 
Kitaabonni michuu keeti. 
Michuu ati amanachuu dandeessu; kan ati gaaf tokko dabarsee na kenna jettee hin sodaanne; michuu du’aafan of biraa dhaba jettee hin sodaanne; michuu har’a faara sitti tolee bor sitti hin jijjiiramne kitaabonni michuu keeti.
Kitaabonni hundi si gargaaru jechuu koo miti. 
Kanneen baay’ee si fayyadan akkuma jiran, kanneen si balleessanis ni jiru. 
Kanneen kallattii sirrii si argisiisanii galma miidhagaatti si geessan akkuma jiran kanneen gara hin taanetti si oofanis hedduu dha. 
Kitaabonni sammuu kee irratti dhiibbaa fi jijjiirama gaarii fidan akkuma jiran, kitaabonni jireenya kee miidhanis ni jiru. 
Tokko tokko nama guddaa guddatee lammii isaaf bu’aa buusu si taasisu, kaanimmoo nama dhaloota dogoggorsu kan badiisa namoota hedduuf sababa ta’u si taasisu. 
Kanaafuu, waan argatte hunda akka ati dubbiftu siif hin dhaamu. 
Kitaabota si fayyadan qofa akka dubbiftun si gorsa. 
Jireenyi dhimma filannoo akka ta’e beekta. 
Har’i keenya bu’aa filannoo keenya kaleessaa akka ta’e deddeebi’ee si yaadachiiseera. 
Filannoon keenya har’aammoo jireenya keenya isa borii irratti hundaa’a. 
Hamma jiraattutti filannoowwan ati taasiftu warra baay’ee barbaachisoo fi murteessoo keessaa tokko filannoo kitaabotaati. 
Eeggannoo guddaadhaan erga filattee booda yeroo fudhadhuutii dubbisi.
Kitaabota itti amantu dubbisuuf yeroon ati fudhatte yeroo qisaasa’e sitti hin fakkaatiin. 
Yeroon dubbisa kitaabotaaf oole dhuguma yeroo ati haalaan dhimma itti baatee dha. 
Namoonni tokko tokko qabxii kana wallaalu. 
Mana shayee tokko ta’anii nama waliin sa’atii sadii fi walakkaa haasa’u. 
Ni odeessu. 
Dhimma dhuunfaa isaanii, dhimma namoota biroo, dhimma naannoo isaanii waan meeqa haasa’aa oolu. 
Wanti isaan hafu hin jiru. 
Kitaaba dubbisuuf daqiiqaa kudha shan yoo fudhatan garuu du’a itti fakkaata. 
Yeroo isaaniitti akka waan taphataniitti ilaalu. 
Dogoggorri kana caalu maaltu jira laata?
Yaadadhu, namoota waliin yeroo haasoftu yeroo hedduu wanta nama haaressu hin haasoftu. 
Mata duree ofii filatte utuu hin taane kan namichi inni ati waliin haasoftu sun filatte haasofta. 
Nama tokko jajjee isa kaan hamatta. 
Tokkoof hamilee kennitee hamilee isa tokkoorra deemta. 
Waan hedduu waan haasoftuuf cubbuu hedduutu keessa jira.
Kitaabonni garuu dogoggoraa fi cubbuu akkanaa irraa si oolchu. 
Akka ati nama itti hamattu gurra siif hin kennan. 
Waa siif kennuuf malee waa sirraa fudhachuuf carraa hin argattu. 
Maamilli ati waliin dubbattee jal’ina kamuu keessa hin galle kitaaba qofa! 
Yoo kun soba sitti fakkaate asuma irratti dhaabiitii nama tokko waliin haasa’i. 
Daqiiqaa muraasa waliin haasa’ii hammam wantota hin barbaachifne akka dubbattu of irratti ilaali.
Kanaafuu, akka kootti namoota waliin yeroo dheeraa fudhattee kitaabotaaf yeroo dhabuu mannaa, kitaabotaaf yeroo dheeraa kenniitii namootaaf yeroo kennitu gabaabsi. 
Gaaffii akka qabdu nan arga! 
“Kun attamitti danda’amaa? 
Nama malee akkamittan jiraadha?” yeroo naan jettu natti dhaga’ama. 
Maaliif dalga na hubattaa ykn  Maal taate?
Nama malee jiraachuu dandeessa yooman jedhe?"
Si dadhabaa kana haa turuu eenyuyyuu nama malee jiraachuu hin dandeenye. 
Sana gochuu kan yaale yoo jiraatemmoo hin milkoofne. 
Yesuus Kiristoos lafa irra yeroo ture namoota kudha lama waamee—bartoota taasifatee—waliin jiraate. 
Isayyuu namni barbaachiseera. 
Atis nama malee jiraachuu hin dandeessu. 
Karaa kamiinuu hin dandeessu. 
Qabxiin ani siif ibsuu barbaade garuu namoota wajjin jiraattuuf yeroo hin barbaachifne akka hin kenninee dha. 
Nama taa’ee nama sitti hamatu waliin sa’atii hedduu gubuu irra kitaaba waan gaarii irraa barattu waliin turuu siif hin wayyuu? 
Wayya! Kitaabota hedduu dubbisuun nama sababaa fi bu’aa gad fageessee yaadu si taasisa. 
Hammam beekaa akka taate miti, hammam wallaalaa akka taate si argisiisuun beekumsa dabalataa argachuuf dheebuu si keessatti uumu. 
Hammuma baay’ee dubbisaa dhuftu beekumsa dheebochaa dhufta. 
Yoo dubbifte dubbiin ati dubbatu bilchaataa fi kan namoota irratti dhiibbaa taasisu ta’a. 
Dubbattee amansiifta. 
Hawaasa keessatti dhageettii qabaatta. 
Hayyuu taata—hayyuu bu’aa buusu. 
Wanta michuun keenya yeroo darbe nuun jedhe yaadadhu. 
“Maaliif akkanatti yeroo dheeraa fudhattee dubbiftaa?” 
jennee yeroo gaafanne deebiin isaa maal turee? 
“Dubbisuun gaarii dha. 
Ergan kitaabota dubbisuutti ka’ee sammuun koo nagaa argate. 
Dubbisuun sammuu bal’isee afaan dhiphisa. 
Baay’ee kan dubbiftu yoo taate waan baay’ee hin dubbattu. 
Xiqqoo dubbatta, garuu ishumaan waan guddaa hojjetta” nuun jedhe. 
Nama hin dhibuu? Kitaabota dubbisuun sammuu namaa akka bal’isuu fi afaan namaa akka dhiphisu erga nuuf himee maaliif hin dubbifturee?
Maallaqa kitaaba bitachuuf baafteef gaabbuun sirra hin jiraatu. 
Na fayyada jettee kitaaba itti amantu bituuf maallaqni ati baaftu akka waan baankii kaawwatteetti sitti haa dhagaa’amu. 
Iddoo baankii caalu, bakka amansiisaa, gola hattuun seentee si jalaa hin hanne, kutaa moofa’ee si jalaa hin banne keessa kaawwachuu dha—sammuu kee keessa. 
Mudannoo hiriyyaa keenyaa isa yeroo darbee yaadadhu. 
Tolasaan qarshii 150 qofa giiphii isaa keessaa qaba ture. 
Hiriyyaa isaa Gaarummaa waliin osoo deemuu karaa irratti nama kitaabota gurguru argan. 
Itti goraniis ilaalan. 
Achumaan Tolasaan qarshii jaatama jaatama baasee qarshii 120’ n kitaabota lama bitate. 
Qarshii 30 qofatu isaaf hafe. 
Gaarummaan akka malee itti dheekkame. 
Sun gowwummaa guddaa fakkaatee itti mul’ate. 
Tolasaan ija isaa keessa ilaalaa Gaarummaadhaan akkana jedhe, “Hin dogoggorin! 
Kitaaba bitachuuf qarshiin baaseef yoomiyyuu hin gaabbu. 
Qarshii walirra tuulee dureessa ta’uun waan addaa miti. 
Sun salphaa dha. 
Addunyaa kanarraa wanti ati akka tasaatti ta’uu dandeessu dureessa dha. 
Dureessa maallaqaa. 
Maaltu beeka Guyyaa tokko akka tasaa osoo karaa deemtuu dhagaa calaqqisu tokko argitee gad jettee fudhatta. 
Yommuu qorachiiftu warqee ta’a. 
Deemtee gurguratta. 
Argitee Dhagaa lafaa fuutee gurgurattee ittiin miliyeenera taata. 
Yoo kun siif ta’uu baatemmoo waliin dhooftee duroomuu dandeessa. 
Qarshiin waraqaa seera qabeessa dha—ni hatama. 
Hattee duroomuun salphaadha” jedhe.
Ittuma fufee akkana jedheen, “Addunyaa kana irraa wanti ati akka tasaatti ta’uu hin dandeenye hayyuu dha. 
Eenyuyyuu akka carraa hayyuu ta’uu hin danda’u. 
Sababni isaa beekumsi akka qarshii waraqaa miti. 
Giiphii keessa yokiin baankii keessa hin kaa’amu. 
Harkaan hin qaqqabamu, ijaanis hin argamu. 
Sammuu keessatti qofa kuufamuu danda’a. 
Maarree namni hayyuu ta’uu fedhu, beekaan beekumsa isaan dhalootaaf waa buusuu barbaadu yoomiyyuu karaa ittiin beekumsa argatu barbaaduu qaba. 
Karaawwan gara sanatti geessan keessaa tokko—inni murteessaan—kitaabota dubbisuu dha.”
Tolasaan ibsa ajaa’ibsiisaa kenne. 
Atis ibsa kana qalbifadhu. 
Ergaa guddaa iddoo gaarii kaa’amuu qabuu dha. 
Yoo waan fedheef yeroo dhabde kitaabota waliin dabarsuuf yeroo hin dhabin. 
Eenyu irraallee yoo fagaatte kitaabota irraa hin fagaatiin. 
Itti dhi’aadhu. 
Michoomfadhu. 
Ofitti qabi. 
Wanti nama gaddisiisu hawaasi ati keessa jirtu muuxannoo dubbisuu ga’aa hin qabu. 
Abbootiin ijoollee isaaniif kitaabota barbaachisoo bituuf fedha hin qabaatan. 
Hiriyyoota isaanii waamanii galgala tokko dhugaatii wal afeeru. 
Biiraa dhuganii dhuganii garaatti of guutu. 
Dhugaatii bor irraanfatamuuf qarshii dhibbaa fi wayi baasanii, kitaaba ijoollee isaanii fayyadu garuu qarshii shantamaan bituu dadhabu. 
Sababni isaa yoo kitaaba bitan akka waan maallaqa isaanii waan hin taanetti baasaniitti ilaalu. 
Ilaalchi kun ilaalcha dhukkubsataa dha. 
Ilaalcha rakkina qabu. 
Akkasitti akka yaadan kan isaan taasisu dhiphina sammuuti—sunimmoo ofii isaanii kitaabota dubbisuu dhabuu isaanii irraa dhufa.
Amma waan hedduu waan hubatte natti fakkaata. 
Eebba sana yaadadhu, “Sammuun kee qullaa ta’uu irra giiphiin kee qullaa haa ta’u!” isa jedhu. 
Maarree, giiphii keetti hir’isii sammuu keetti kuusi.
Nan beeka aadaan dubbisuu Afrikaa keessatti hir'ina qaba. 
Nuti ijoollee Afrikaaf waa dubbisuu fi barreessuu caalaa uumaan haasa’uu nuuf kenne. 
Daqiiqaa shan dubbisuu mannaa sa’atii shan odeessuu filanna. 
Haasofnee haasofnee hin quufnu. 
Taatee guyyaa tokkoo waggaa guutuu dubbanna. 
Faranjoonni Lixaa dhufanii maakiyaatoo qarshii shanii nu afeeruun waan meeqa nu haasofsiisu. 
Isa nuti haasofnu waraabbatanii fudhatanii deemu. 
Yeroo xiqqoo booda oduukeenya kitaaba gochuun maxxansiisanii gatii guddaan nutti gurguratu. 
Dubbisuu baannus irraa bitanna. 
Fuula tokko hin barreessinu, fuula tokko hin dubbifnu. 
Akka kootti dhukkubni kana caalu hin jiru. 
Dhukkuba fayyina atattamaa barbaadu dha—kun. 
Namoonni gariin kaayyoo sirrii hin taaneef kitaaba dubbisu. 
Fakkeenyaaf, yoo hirribni isaan qabachuu dide qofa kan kitaaba dubbisan hedduu dha. 
Akka kitaabni lafarra jiru kan yaadatan gaafa hirribni dhibu dha. 
Isumayyuu irraa barachuuf utuu hin taane, hirriba isaanii ittiin eeggachuuf. 
Yeroo hirribni isaanii dhufu kitaaba dugdaan ciisanii dubbisaa turan funyaanitti haguuggatanii rafu. 
Ni rafu. 
Halkan guutuu rafu. 
Rafanii rafanii hin quufan. 
Nama tokkoof guyyaa tokkotti hirribni sa’atii torbaa ga’aa dha. 
Namoonni tokko tokkommoo sa’atii ja’a qofa rafnaan ga’aa dha. 
Kan maaliitiree inni kitaaba dubbisuu dhiisanii halkan guutuu rafaa bulan?
Namoonni tokko tokkommoo waan hojjetan dhabanii yeroo muka’an kitaabni ija isaanii dura bu’a. 
Mukuu itti ba’uuf qofa dubbisu.
Kunis kaayyoo fayyaalessa miti. 
Kitaaba dubbisuuf yeroon mijataan yeroo itti sammuun ofii dadhabee waan hojjetu wallaalu miti. 
Yeroo itti lafti namatti dhiphatee miirri namaa jeeqamu miti. 
Yeroo waan fuudhanii waan kaa’an wallaalan miti. 
Yeroon kitaaba dubbisuuf ta’u inni sirriin yeroo itti sammuun namaa dadhabbii fi mukuu irraa bilisa ta’ee odeeffannoo argatu fudhachuuf qophaa’aa ta’uu dha. 
Walakkaan immoo utuu namoonni kitaaba tokko jajanii dhaga’anii irraa ergifatu. 
Silaa maallaqa baasanii bituun isaaniif akka yakkaatti ilaalama. 
Ergifatanii fudhatanii galu. 
Fuula jalqabaa bananii ilaalu. 
Galataa fi seensa kitaabichaa qofa dubbisu. 
Galagalchanii dugda kitaabichaa irra isa jiru dubbisu. 
Sana goonaan boraatii siree isaanii irra jiru jala kaa’u. 
Ofii hin dubbisan, namas hin dubbisiisan. 
Hayyuun sun maal jedhee? “Akka nama kitaaba dubbisuu eegalee gidduutti dhiisuu namni nama gaddisiisu hin jiru!” Namoota akkanaa meeqa qabnaa laata? 
Keessumaa hawaasni keenya kanaan guddaa komatama. 
Kaayyoon ati kitaabota dubbiftuuf waan tokko qofa haa ta’u. 
Innis beekumsa ittiin of fayyaddee lammii kee fayyaddu argachuuf. 
Na amani, qajeelfamni kun si gargaara. 
Dubbisi dubbisi dubbisuu hin dadhabin. 
Hin nuffiin. 
Addaan hin kutin. 
Yoos nama dhimma baasu taata. 
Ni guddattas Jabaadhu!
Obsi, Obsa hin dhabiin.
Addunyaa gidiraa addunyaa rakkistuu.
Kan nama waraantu qoraattiidhaan guutuu.
Bu'aa ba'ii qabdi hundaaf hin mijattu.
Tokkotti yoo tolte kaanittimmoo hamtuu.
Tokko kofalchiiftee 'sa tokko boossisti.
Nama tokko ol kaastee 'sa tokko gad buusti.
Filannoo mataa isheen nama wal caalchifti.
Ija tokko hin qabdu qooddee nama ilaalti.
Jireenyi ofuma ishee mana barnootaati.
Rakkistee dhiphistee waa nama barsiisti.
Mi'aawaas hadha'aas gaarii ta'u hamaa isaa.
Danda'anii deemuuf gammachuu fi gadda isaa.
Meeshaan tokkotu jiru baay'ee barbaachisaa.
innis obsa!
Jireenyi addunyaa bu’aa ba’ii akka qabuu fi daandii bal’ifatanii irra deeman akka hin taane duraan siif himeen ture. 
Bu’aa ba’ii sana keessa darbuuf wantota haalaan barbaachisan keessaa tokko obsa dha.
Jireenyi addunyaa galaana dha yoo jedhame, riqichi ittiin ce’an obsa dha.
Yoomiyyuu Macaafa Qulqulluu dubbisuun amala ijoollummaadhaa kaastee barsiifattee dha. 
Sun qajeelfama jireenya keetiiti. 
Ammas yaadaadhu! Kitaabni guddichi maal akka barsiisu. 
Noh markaba ittiin badisa oolu hojjetachuuf waggoota 120 itti fudhate. 
Waggoota kana hundumaa hojii tokko hojjechuun dadhabsiisaa ta’uurra darbee nuffisiisaa dha. 
Waan hojjechuuf of kenne tokkoof namni hamma kana gatii baasa jechuu dha.
Abrahaam ilma isaa argachuuf waggoota 25 eeguutu itti ture.
Utuu dhala hin godhatin umuriin isaa waggoota 99 kan ga’e Abrahaam, guyyaa tokko uumaan maqaadhaan isa waame.
Waamee waadaa guddaa tokko isaaf kenne. 
Ilma akka isaaf kennu. 
Haa ta’u malee, ilma isaa sana argachuuf waggoota 25 eeguutu isa irra ture.
Museen waggoota 40 guutuu lafa onaa keessa taa’ee Waaqa eeggachuutu irra ture. 
Waggoonni 40 qoosaa dhaa? 
Jabinni ittiin obsanii hamma kana eeggatan hoo eessaa dhufaa? 
Kun hin ulfaatuu?
Namoota Macaafa Qulqulluu keessaa duwwaa miti. 
Baroota adda addaatti namoonni obsa qabaachuun fakkeenya siif ta’an hedduutu jiru. 
Mee armaan gaditti muraasa isaaniin si yaadachiisa.
Li’oonaardoo Daavinchii hamma tokko seenaa jireenya isaa beekta. 
Nama uumaan kennaa hedduu kenneef—nama dandeettii addaa qabu ture. 
Saayintistii, artistii fi nama filoosoofii ture. 
Fakkii kaasuudhaan namni isa dorgomu waan jiru hin fakkaatu. 
Moonaaliizaan hojii isaa addaati. 
Akka salphaatti hin hojjenne. 
Baay’ee baay’ee itti dadhabe. 
Hidhii Moonaaliizaa qofa hojjetee xumuruuf waggoota 11 hojjete.
Hubadhu! Guyyaa 11 ykn ji’oota 11 miti. 
Waggoota 11’n jedhe. 
Obsa guddaa!
Toomaas A  Ediisen namoota dandeettii kalaqaa adda ta’e qaban muraasa addunyaan keenya argite keessaa isa tokko ture. 
Barumsa ji’a sadii qofaa ture kan barate. 
Dhamaatii mataa isaa fi gargaarsa harmee isaatiin garuu addunyaa kanaaf oolmaa guddaa ooleera. 
Kanaafuu, namoota addunyaan kun tasuma dagachuu hin dandeenye keessaa tokko dha. 
Balbii elektirikii hojjechuuf yeroo 10,000 ol irra deddeebi’ee yaaluu qaba ture. 
Kanas hubadhu Yeroo kudhan hin jenne, yeroo kuma kudhan! 
Balbii ishee hojjete sana hojjetoota isaa keessaa isa tokko waamee akka inni isaaf kaa’uuf itti kenne. 
Innis baatee utuu deemuu lafa buusee cabse. 
Hojii yeroo hamma sana dheeratu fudhatee hojjetame al tokkotti lafa buusee yommuu cabsu—utuu Ediiseniin taatee maal taata? 
Inni garuu ni callise. 
Irra deebi’ee hojjete.
Wanti nama ajaa’ibu immoo isa irra deebi’ee hojjete sanas namicha isa dura jalaa cabse sanatti kennuu isaati. 
Namoonni hedduun utuu jiranii isa balbii jalqabaa jalaa cabse waamee itti kennuun isaa fakkeenya obsaa namoonni hedduun ajaa’ibsiifatan ta’ee jiraata. 
Obsa Niilsen Mandeellaan bilisummaa biyya isaa isa abjoote bira ga’uuf waggoota 27 mana hidhaa Rooben keessatti hidhamee eeguutu irra ture. 
Yeroo mana hidhaa seene ga’eessa ture.
Yeroo hiikamee ba’u garuu jaarsa mataa harrii ta’ee ture.
“Obbo Mandeellaa, ni dulloomtekaa!” isaan jedhe namichi tokko. 
“Eyyee, bilchaadheen ba’e!” jedhee deebiseef.
Hiikaa Awwaajii (Onesimoos Nasib) Macaafa Qulqulluu yeroo jalqabaaf Afaan Oromootti hiikuudhaan beekama. 
Sana birattis kitaabota biroo tokko tokko hiikee maxxansiiseera.
Kitaabota ofii isaatiis barreesseera. 
Namoota guddina Afaan Oromoof ga’ee addaa taphatan keessaa nama tokko ture.
Biyya Awurooppaa keessatti waggoota 10 gannaa fi bona guutuu taa’ee Macaafa Qulqulluu hiike. 
Hiikee erga xumuree boodammoo deggersa gaafatee maxxansiisuuf waggoota 7 guutuu itti fudhate. 
Walumaa galatti waggoota 17 itti fudhate—hojiin hiikkaa sun.
Tokko lama jedhee ibsee fixuu hin danda’u. 
Obsanii kaayyoo isaanii bira kan ga’an, itti dadhabanii hojjetanii abjuu isaanii fiixaan kan baafatan, dhiibbaa fi rakkina, gufuu fi miidhama isaan mudate hundumaa keessa darbanii bakka yaadan kan ga’an hedduutu jiru.
Ati garuu, qoramtee kan itti darbuu dadhabde inni guddaan obsa dha. 
Kaayyoo qabda akkasumas Abjuu qabda,Mul’ata qabda.
Fagoo yaadda, fagoo argitas. 
Garuu obsa hin qabdu. 
Wanti ani siif mirkaneessuu barbaadu garuu obsa malee eessayyuu ga’uu akka hin dandeenyee dha.
Dhugaa dha Addunyaan kun kan warra obsa qabaniiti.
Jireenya kee guyyaa guyyaa keessatti obsi murteessaa dha.
Keessumaa amala namootaa dandeessee wajjin jiraachuuf obsa qabaachuun dirqama dha.
Siin garuu si taajjabeera. 
Deddeebitee obsa dhabdeetta. 
Yeroo hedduu garaa dhiphatteetta. 
Garaa dhiphachuu kee irraa kan ka’e waan gurguddaa dhabdeetta. 
Toomaas A Ediisen hojii tokkotti milkaa’uuf yeroo 10,000 yaale jedhee amma sitti himeera, yaadadhu, ati garuu yeroo lama sadiiyyuu hin yaaltu. 
Al tokko hojjetta , Yoo kufte ciniiinnatee lammaffaa yaalta. 
Sana booda carraa kee, namoota, akkasumas uumaa kee komachaa dhiiftee deemta.
Galgala tokko maal jettee akka gumgumte yaadadhu. 
Mee yaadadhu. 
Karoora pirojektii (proposal) barreessite. 
Hojii guddaa tokko ittiin hojjechuuf maallaqa guddaa heyyamsiifatte. 
Dhaabbanni siif heyyame sun waajjira mootummaa keessaa hojjechaa turterraa xalayaa deggersaa barreeffadhuu kottuutii maallaqa fudhadhu siin jedhe.
Bara jireenya kee maallaqa ati argattee hin beekne ture.
Eessatti beektaa,Ati hiyyeessa. 
Maallaqa hin beektu, ammoo maallaqni si hin beeku. 
Kanaafuu, maallaqa hamma sana ga’u  sochoosuu danda’uu keef gammaddee waan taatu wallaalte.
Akka waan dandeettii mataa keen argattee of jajje. 
“Yes! I did it!” (Nan hojjedhe!) jette—afaan warra bishaan gamaan.
Gammachuu irraa kan ka’e dacheen hammas bal’attu kun sitti dhiphatte. 
Qophii barbaachisu hunda xumurte.
Gammachuun guyyaa sanaa hin irraanfatamu. 
Edaa baay’ee yoo gammadan akka sana ta’u Guyyaan isaa Kamisa ture.
Xalayaan deggersaa guyyaa sana siif xumuramuu qaba.
Jimaata akka siif hin hojjetamne dhaabbanni maallaqa siif kennuuf ture gaaf sana dhimma gargaarsaa irratti hin hojjetu.
Sambanni immoo guyyaa itti namoota waliin deemtee hojii karoorfatte sana raawwattu ture.
Maal godharee?...
Geggeessaan waajjira keetii xalayaa jedhame siif kenne. 
Ati garuu ariifachuu irraa kan ka’e xalayicha waraqaa waamichaa namootaaf qopheessite waliin bakka saddeetitti kutte.
Saffisaan poostaa duwwaa qabattee gara dhaabbata gargaarsaa sana deemte. 
Achi geessee ilaallaan, poostaa waraqaan keessa hin jirree dha. 
Fiigichaan gara waajjira keetti deebite. 
Achi geenyaan geggeessaan waajjiraa hin jiru.
Itti aanaan immoo—haala nama gaddisiisuun—xalayaa siif kennuu dide. 
Chaappaatti sanduqa cufatee utuu ati ilaaltuu ba’ee deeme. 
Guyyaa sa’atii 10:00 tti sitti dukkanaa’e.
Biyyaaf guyyaa dha, siif halkan ta’e. 
Carraan guddaa sitti fakkaate sun utuu si jalaa gubatuu argite. 
Ibidda carraa kee si jalaa gube karkarfatte. 
Si gube!
Fala dhabdee dhiiftee deemte. Akka nama maraatee harka
raastee qofaa kee haasa’aa deemsa itti fufte. Geejjibaan
konkolaataa keessa seentee bakka itti buutu wallaalte.
Konkolaachisaan iddoo ga’uuf ka'e waan ga’eef akka buutu si gaafate. 
Irraa buuteef. 
Buutee immoo karaa walakkaa deemuu eegalte. 
Bitaa fi mirga keen konkolaataatu fiiga. 
Sagalee akeekkachiisaa (fiinoo) afuufanii dadhabanii sirraa goranii darban. 
Inni tokko garuu siif gaddee konkolaataa isaa dhaabe.
Morma isaa karaa foddaa konkolaataa gad-baafatee akkana siin jedhe:
“Friend! Abdii tokkollee hin qabdu jechuu dhaa?”
“Hin qabu! Abdii eessaan fidee? 
Nama abdii qabun fakkaadhaa?”
“Nama gaddisiisa Waan hundaafuu, guyyaa tokko siif darba ta’aa utuu qarqara irra deemtee wayya!”
Aariin yeroo sanaa dhukkuba garaachaa sitti fide. 
Baay’ees dhukkubsatte. 
Jecha ittiin guyyaa sana uumaa komatte yaadadhu. 
“Uumaan eessa deemee? 
Yeroo namni tokko dabaa hammas ga’u narratti hojjetu maaf callisee ilaalaa?
Yaa anaa Amma ani maal naaf wayyaa? 
Inni nama hin qabne Waaqa qaba. 
Inni Waaqa hin qabne nama qaba. 
Ani lachuu keessaa hin qabu. 
Yaa anaa” hin jennee ati?
Hin jennee Obsi akkanaa?
Obsi bor keessatti abdii arganii isa har’aa dhiisuu dha. 
Aduu bor ba’uuf jirtu yaadanii dukkana har’aa keessatti jabina argachuu dha. 
Gufuu dukkana keessaan nama rukkutu dhukkuba isaa obsuu dha.
Kitaaba Waaqaa irraa maal baranne? 
Yesuus Kiristoos yeroo namoonni isa arrabsan, reeban, itti tufanii fi fannisanii ajjeesan ni callise. 
Deebii hin laanneef. 
Fannoo irra taa’ee warra isa fannisaniif kadhate: “Yaa abbaa waan gochaa jiran hin beekanii isaaniif dhiisi" jedhe. 
Garuu maaliif  Maaliif isaan hin abaarre? 
Maaliif humna waaqummaa isaa fayyadamee diinota isaa du’aan hin adabnee? 
Maaliif gatii gatii isaanii hin laanneef? 
Maaliif jettee yaadda? 
Kabaja guddaa du’a garasitti isa eegu yaadee wanta guyyaa sana isa mudate obse. 
Malee dhukkubsachuu dhabee miti? 
Nama muka irratti fannifame caalaa eenyutu dhukkubsataa? 
Harka mismaarri mukatti hodhe caalaa harka kamtu dhukkubsataa?
Miilla mukatti hodhamee dhiiga cobsu caalaa maaltu dhukkubsatan jedheem? 
Cinaacha eeboon waraanamee  dhiigni keessaa dhangala’u caalaa mee maaltu haa dhukkubsatuu? 
Kiristoos garuu sana hundumaa obse. 
Cal jedhe Obsi dhugaan kana dha.
Atoo Madaallii obsaa irratti yommuu madaalamtu akkam?
Atuu beekta, Nama si arrabseef achumatti gatii isaa kennitaaf.
Tokko isa si arrabse atimmoo shan arrabsita. 
Nama dabaa sitti yaade dabaa itti yaadda.
Hin dagatin Karaan milkaa’inatti geessu qoraattiin kan guutamee dha. 
Waraanamaa, qoraattii ofittii buqqisaa, aadaa, okkolaa deemta malee siif mijatee, kophee baay’ee namatti tolu miilatti godhattee, bashannanaa fi kolfaa kan irra deemtu miti. 
Ni kufta, ni kaata, ni kufta, ni kaata—kun qajeelfama milkaa’inaati. 
“Namni madaa kufaatii hin obsine deemsa milkaa’inaa hin eegalin” kan jedhan sun kanaaf.
Wanta meeqa jalqabdee obsa dhabuun gidduutti kuttee dhiifte? 
Sana gochuu keen humnaa fi yeroo kee hammam qisaasessite? 
Eessa ga’uuf isa turte hankaaktee? 
Waan meeqatu si darbee?
Barreessaa guddaa ajaa’ibsiifattu Naappooliyoon Hiil irraa maal barattee?
Kitaaba isaa Think and Grow rich jedhamu keessatti namichi kun maal sitti himee? 
Seenaa Darbii fi eessuma isaa yaadadhu. 
Koloraadoo keessaa warqee qotanii baasuuf maallaqa firoota irraa liqeeffatanii meeshaa barbaachisu bitatanii lafa qotuu eegalan. 
Warqeen baay’inaan naannicha akka jiru mallattoo argan, argachuu garuu hin dandeenye. 
Qotanii dadhaban. 
Dhuma irratti obsa dhabuu irraa kan ka’e yaalii isaanii addaan kutuuf wal mari’atan.
Mari’atanii murteessan. 
Meeshaa warqee ittiin qotan kan doolaara Amerikaa hedduun bitame sana gatii baay’ee xiqqoodhaan namicha tokkotti gurguranii deeman. 
Namichi meeshaa irraa bitate sun garuu abshaala ture. 
Ogeessa oguma sanaa qabu (Injiinara) waamee akka isaaf ilaalu gaafate.
Ogeessichi akka baratetti herrega muraasa erga hojjetee booda warqeen bakka Darbiinfaa qonnaa sana dhaaban irraa kophee sadii qofa fagaatee akka argamu mirkaneesse.
Argitee Namni obsa hin qabne qotee qotee tarkaanfii sadiif jedhee warqee dhaba. 
Itti fuftee qotuuf obsa dhabuu kee irraa kan ka’e warqee hammamtu si darbee laata? 
Darbiin umurii isaa yeroo dheeraaf gatii namoota irraa liqeeffatame sana kaffalaa jiraate. 
Namichi meeshaa bitate garuu miliyoonara ta’uun dureessota biyyaa keessaa tokko ta’uu danda’eera.
Naaf ta’a jettee waan itti amantu tokkotti obsa hin dhabiin.
Nama mari’attees addaan hin kutiin. 
Kun yoo ta’uu dide sanatu ta’a. 
Sun yoo ta’uu dide isa kaantu ta’a. 
Har’a yoo milkaa’uu baatte bor milkoofta. 
Bor milkaa’uudhaa yoo baatte iftaan milkoofta. 
Barana mo’achuu yoo baatte bara itti aanu mo’atta. 
Wanti ani siif mirkaneessuu barbaadu tokko jira, hamma abdii hin kutannetti, hamma itti fuftee yaaltetti mo’achuun kee hin oolu.
Dubbii Maartiin Luuter Kiing Jr, tokko siif himeen dhaamsa koo har’aa gudunfa. 
“Yoo barrisuu dadhabde fiigi. 
Yoo fiiguu dadhabde dafii deemi. 
Yoo daftee deemuu dadhabde tiradhu.
Yoo tirachuu dadhabde daa’imi. 
Yoo daa’imuu dadhabde foqoqi. 
Akka feetetti socho’i; hin dhaabatin duwwaa!”
Namoota waliin nagaadhaan jiraadhu.
Haa tolus haa badus mijatus hammaatus.
Waan gaarii siif godhus gaarii gochuu baatus.
Hiixatee siif kennus didee si dhowwatus.
Garaan 'saa siif laafus homaa sitti jabaatus.
Dhala namaa wajjin jiraachuun dirqama.
Qofaa kee hin jiraattu dandeessee matumaa.
Takkaa si madeessee booddee si fayyisa.
Al tokko si aarsee simmoo gammachiisa.
Quuqama kee aadaa waraansa kee obsaa.
Wajjinin jiraatta si'uma barbaachisa.
Addunyaan qofaa kee deemtee irra jiraattu.
Kanaan dura hin turre sichis hin argattu.
Kanaafuu lubbuu koo mee malan siif mala.
Namaaf iddoo kenni waan hundumaa caalaa.
Xinnaafis guddaafis qabaadhu jaalala.
kanatu siif fala!
Hariiroo namoota wajjin qabdu ilaalchisee namoota gorsa guddaa irraa argatte keessaa isa hundumaa caalaa si fayyade ni yaadattaa? 
Akkamitti irraanfatta?
Dhugaa dubbachuuf taanaan, namichi sun yaadatamuutu isaaf ta’a. 
Jireenya kee keessatti gumaacha addaa siif gumaache. 
Si qajeelche Maqaa isaa? Del Karniijee!
Jireenya addunyaa kanarraa namoota hedduu waliin qooddatta. 
Addunyaan iddoo qofaa ofii jiraatan utuu hin taane, obdii keessatti jireenya waliin qooddatanii dha. 
Namni bineensa hariiroo hawaasummaa uumee jiraachuuf uumamee dha. 
Kanaafuu, jaallattus jibbitus jireenya kee keessaa nama dhabuu hin dandeessu.
Mee ilaali.
Bitaa fi mirga kee, dhi’oo fi fagoo, asii fi achi sirriitti ilaali. 
Abbaan kee nama. 
Harmeen kees nama.
Obboleessi kee nama. 
Obboleettiin kees nama. 
Hiriyyoonni kee dhiiraa nama. 
Hiriyyoonni kee durbaas nama dha. 
Haati manaa kee nama. 
Ollaan kee nama dha. 
Gara fuula duraatti— yoo Waaqayyo jedhe—warri ati godhattu ijoolleen kees namoota dha.
Pilaaneta qofaa kan namni irra hin jirre hin argattu.
Hammamuu yoo si miidhe, hammamuu yoo sitti darbe, hammamuu yoo dabarsee si kenne, hammamuu yoo si rakkise namattii adda baatee hin jiraattu.
“Yoo dandeessan namoota hundumaa wajjin nagaatti jiraachuuf yaalaa” isa jedhu qajeelfama Macaafa Qulqulluuf iddoo guddaa kenni. 
Dubbii kana akka salphaatti hin ilaalin.
Namoota hundumaa wajjin nagaatti jiraachuun hammam akka ulfaatu namni hunduu beeka—namni hundi namoota wajjin jiraata waan ta’eef. 
Ulfaatus, garuu ni danda’ama.
“Akkamitti” jettee gaafachuun mirga keeti. 
Akka akka amala isaatti isaaf deebisuudhaan.
Hariiroo namoota waliin qabdu wantota ulfaataa taasisan keessaa tokko garaa garummaa uumaan ittiin namoota uumee dha. 
Yeroo ani dhaamsa kana siif barreessu kana baay’inni namoota addunyaa irra jiranii lakkoofsaan biliyoona 7 ta’uun beekameera. 
Namoonni kun hundi eenyummaa mataa isaanii qabu. 
Namoonni lakkuu dhalatan tarii wal-fakkaachuu danda’u. 
Garuu raawwatanii tokko ta’uu hin danda’an. 
Sana jechuun namoota karaa hundumaa adda adda ta’an biliyoona 7 guutuutu jiru jechuu dha. Amala mataa mataa isaanii qabu.
Eenyummaan isaaniis kophaatti.
Isa inni tokko jaallatu isa tokkotu jibba. 
Isa inni tokko hawwu inni tokko ni baqata. 
Fedhiin namoota hundumaa adda dha.
Kun hariiroo namoota wajjin qabdu ulfaataa taasisa.
Yoo qalbeeffatte Deel Kaarniijee waan guddaa si gorseera.
Kitaaba isaa How to Win Friends and Influence People jedhamu keessatti wanti inni sitti hime kallattii si argisiisuuf ga’aa dha. 
Macaafa Qulqulluutti aanee jechuu kooti. 
Mee yaadota namichi siif dhaame gabaabseen siif gudunfa
Qajeelfama # 1: Damma yoo barbaadde, gaagura isaa hin dhiitin.
Hamma nama wajjin jiraattutti qajeelfama si gargaaru— qajeelfama guddaa dha kun. 
Argitee Yeroo baay’ee namoonni damma isaa malee gaagura hin argan. 
Gaagura malee garuu damma argachuun hin danda’amu.
Namni nama ta’ee addunyaa irratti uumamuu isaa qofaaf kabajamuutu isaaf ta’a. 
Nama akkamiiyyuu haa ta’u, umurii akkamii irra haa jiraatu, sadarkaan barnootaa isaa hammamuu haa ta’u, qabeenyaanis waan fedhe haa ta’u, bifni isaa waan fedhe haa ta’u, nama ta’ee hamma dhalatetti ulfina qaba.
Kabaja haala irratti hin hundoofne. 
Maaliif yoo jedhame,
harka Waaqayyoon waan uumameef, ogummaan Waaqayyoo
inni ajaa’ibiisaan ittiin mul’ateera.
Namoonni baay’een qajeelfama kana hubachuu waan dadhabaniif si rakkisu. 
Hojii ati hojjettu ni jaallatu, siif garuu homaa iddoo hin qaban. 
Waamanii si ergatu, gatiin dadhabbii kee garuu sammuu isaanii keessa hin dhufu. 
Waan ofii barbaadan sirraa argachuuf baay’ee jarjaru, waan si barbaachisu garuu quba hin qaban. 
Maal akka ati isaan gargaaruu dandeessu yaadu, maal si gargaaruu akka yaadan garuu hin yaadan.
Akka carraa ta’ee ijoollummaa keetii eegaltee rakkoo akkanaa qabda. 
Kanaafiim waan hedduu hojjettee akka waan waa hin hojjennee kan taate. 
Halkanii fi guyyaa itti dadhabdee waan ati hojjette iji siif argu dhabamee kunoo akka mataa gad-qabattetti jirta. 
Hedduun si ergatee si ergatee dugda qullaa si oofe!
Yeroo tokko tokko namni kan awwaalamu du’ee qofa miti.
Namni utuu lubbuun jiruu awwaalamu jira. 
Namoota hedduun marfamee utuu jiruu ija isa argu tokko kan hin qabne. 
Namoota bu’aa mataa isaaniif isa barbaadan hedduu qabaatee, namoota isa gargaaruuf isa waaman argachuuf kan hin milkoofne. 
Harka waa irraa fudhachuuf itti hiixatu baay’ee qabaatee, harka waa isaaf kennuuf itti hiixamu dheebotee ijaan argaafuu kan dhabu. 
Namoonni akkanaa, namootaan marfamanii miira qofummaan dhiphatan meeqa ta’u? 
Shakkii malee hedduu dha.
Ija si argu dhabdus, iji kee garuu namoota hedduu haa argu.
Namoota bu’aaf sitti dhi’aataniin marfamtee namoota si gargaaruuf yaadan dhabdus, ati immoo jaalala bu’aa irratti hin hundoofneen namootatti dhi’aadhu. 
"Abalu maal na gargaaruu danda’a?” jettee yaaduu mannaa, “Abaluun maalan gargaaruu danda’aa?” jedhii yaadi. 
Bu’aa mataa keetii kan namootaa hin dursiisiin. 
Hojiin kee dhokatee, hamma uumaan awwaala kee diigee si baasutti, namoota akka kee awwaalamanii jiran jajjabeessi. 
Nama hin qabduu namaaf nama ta’i!
Qajeelfama # 2: Namoota hin komatiin Hamma lafarra jiraattutti namoota komachuu irraa of eeggadhu. 
Namoonni hadheeffamuu hin jaallatan.
Kallattiidhaan komachuu utuu hin taane, suuta jedhii balleessaa isaanii itti argisiisi. 
Yaada sammuu kee keessa jiru ittiin ibsachuuf jechoota gaggaarii filadhu. 
Amma fakkeenyaaf mee himoota armaan gadii ilaali:
a) Kitaaba koo fudhattee deemuu keef balleessiteetta.
b)Utuu kitaaba koo hin fuune ta’ee gaarii ture.
Himoonni kun yaadota wal fakkaatan qabu. 
Garuu akkaataa addaatiin ibsaman. 
Himni b irra jiru ilmaan namootaaf mijataa dha.
Uumamaan namoonni komatamuu qofaa miti kan isaan jibban, ajaja fudhachuus hin fedhan. 
Eenyuunuu hin ajajin.
Namni nama akkasumaanii irraa haa turuu itti gaafatamaa isaa irraayyuu ajaja fudhachuu hin barbaadu. 
“Kana hojjedhu, sana hojjedhu” hin jedhiin. 
“Kana utuu hojjettee, sana utuuhojjettee” jedhi.
Kun balaa guddaa irraa si eega— namootaan wal dhabuu irraa. 
Namoota ajajjee si sodaatanii akka siif abboomaman gochuu dandeessa ta’a. 
Haala kanaan akka si jaallatan garuu taasisuu hin dandeessu. 
Hin yaalin, hin dandeessuu.
Balleessaa namoonni sitti balleessaniif ariifattee murtii hin fudhatin. 
Maaliif akka inni sitti balleesse beeki. 
Dadhabbii isaaniif namoota hubadhu. 
Yeroo hedduu namoonni rakkatanii si yakku malee ta’e jedhanii si miidhuuf sitti hin balleessan. 
Kana jechuun garuu namoonni itti yaadanii akka ati miidhamtuuf si yakkan hin jiran jechuu miti. 
Isa atuu bay’ee beekta. 
Siifan dhiisa.
Qajeelfama # 3: Namoota hundumaaf yaada gaarii qabaadhu Kun akka sitti cimu beeka. 
Nama akka kee namoota hedduu harkatti miidhame, namoota hedduun gurgurame, namoota hedduun dabaan gurguddaan irratti raawwatameef qajeelfama kana kennuun madaa dhukkubu irratti madaa dabaluu ta’a.
Garuu waan gaarii yaadiif.
Namni ati dhadhaa afaan keesse dhagaa siif hiixata. 
Namni ati sabbata godhattee mudhiitti hidhatte bofa ta’ee si idda ta’a. 
Namni ati humna kee hundumaan gargaartee sadarkaa tokko irraan geesse deebi’ee diina sitti ta’a ta’a. 
Namni ati yaabbannoo guddinaa qabdeefii ol baasuuf dhaabattu boolla utuu siif qotuu argita ta’a. 
Namni ati nadhii jaalalaa obaafte summii ittiin duutu siif dhi’eessa ta’a. 
Harki ati qabdee lafaa kaaste si kuffisuuf si darbata ta’a. 
Ati garuu ittuma didii waan gaarii yaadiif. 
Eyyee, wanta gaarii qofaa yaadiif.
Namootaaf wanta gaarii yaaduuf, yaada si gargaaru tokko siifan hima. 
Dabaa inni sirratti hojjete utuu hin taane, gaarummaa inni siif oolee beeku yaadadhu. 
Namni yeroo 99 hammeenya si irratti hojjete, wanta gaarii siif hojjete tokkommoo hin dhabu. 
Hammamuu yoo hammaate namni ni xiqqaata malee waan ba’eessa ni qabaata. 
Kanaafuu, yeroo namni hiixatee si waraanu harka isaa isa gaaf tokko hiixatee si obaasuun dheebuu si baase yaadi. 
Yoo akkana taasifte
namoota waliin nagaatti jiraachuun hamma tokko siif salphata.
Hariiroo namoota waliin qabdu wantota balaaf saaxilan keessaa inni guddaan mudaa isaanii dabarsitee odeessuu dha.
Yoo dadhabbii namaa argite namicha waamii itti argisiisi.
Tokko lamaan itti himi. 
Yoo siif mijate balleessaa inni balleesseef adabi. 
Garuu dabarsitee namootatti hin dubbatiin.
Furmaata yoo dhabde qofa dhoksaadhaan nama isatti dhi’aatutti himi. 
Kanaan ala garuu hir’ina namaa baastee hin dubbatiin.
Qajeelfama # 4 Icciitii namootaa eegiif.
Namoonni yeroo hundumaa hariiroo si wajjin qabaatan keessatti icciitii isaanii akka isaaniif eegdu barbaadu.
Dhoksaa isaanii baasanii kan sitti himatanis akka ati dabarsitee namootatti hin himne yoo si amanatan qofaa dha.
Amanamaa yoo taate namoonni si amanu.
Wanta Dilgaasaan yeroo darbe si irratti hojjete yaadadhu.
“Nama tokkotti hin himiin” jettee icciitii dhuunfaa keetii hedduu itti himatte. 
Akka dabarsee hin dubbanne waadaa siif seenee dubbii si harkaa sassaabe. 
Si dhaggeeffate. 
Itti odeeffatte. 
Waan garaa kee keessa jiru tokko lamaan ibsiteef.
Inni garuu, siif hin amanamne. 
“Namatti hin himinaa” jedhee namootatti siif hime. 
Dhoksaan kee ba’ee bakkee guute.
Garaan kee akka malee gadde. 
Dilgaasaan ijaan argaaf si jibbisiise. 
Yihudaa isa gooftaa isaa meetii 30 tti gurgurate sitti fakkaate. 
“Muu Na gurgurtee gurgurami!” jettee abaarte.
Madaa Dilgaasaan si madeesse irraa waa baradhu. 
Maal Atis icciitii namootaa baaftee yeroo haasoftu hammuma kana nama dhukkubsita. 
Eenyuyyuu amanee waa sitti hin dubbatu.
Kun immoo jireenya hawaasummaa keessatti miidhama guddaa qaba.
Icciitii eeguun qulqullina (quality) jireenyaa ati ittiin beekamtu siif haa ta’u. 
Namoonni yeroo waa’ee kee yaadan amaloota kee keessaa kan sammuu isaanii keessa dhufu icciitii eeguu kee utuu ta’ee akkam na gammachiisaa? 
Yoos namoonni odeeffannoo sitti himaniif hin sodaatan. 
Shakkiinis itti hin dhaga’amu.
Qajeelfama # 5 Namoota wal hin caalchisiin.
Jireenya keessatti namoota naannoo kee jiran akka wal caalchiftu wantonni si qoran jiraachuu malu. 
Fakkeenyaaf, haala namni tokko keessa jiru iddoo ati isaaf kennitu irratti yeroo itti dhiibbaa taasisu jiraachuu danda’a. 
Inni tokko dureessa beekamaa dha, kaanimmoo hiyyeessa dha.
Jara kana lachuu akka wal caalchiftu wanti si taasisuu danda’u dinagdee isaaniiti. 
Garuu hin dogoggoriin. 
Namni namuma.
Eyyee, dhalli namaa wal qixa dha. 
Uumaan yeroo addunyaa irratti nu uume wal qixa taasiseetu. 
Hundi keenya mucaan taanee yeroo dhalanne waan wal caallu hin qabnu turre.
Namni uffata gatii guddaa baasu uffatee dhalate hin jiru.
Hundi keenya qullaa keenya dhalanne. 
Namni maallaqa qabatee dhalate hin jiru. 
Hundi keenya harka duwwaa dhalanne. 
Nu keessaa namni baratee digirii tokko qabatee dhalate hin turre. 
Hundi keenya dhalannee booda baranne.
Eyyee, nu keessaa namni afaan beekee ittiin dubbachaa dhalate hin jiru. 
Hundi keenya afaan kamiyyuu—afaan itti dhalanne dabalatee—dhalannee booda baranne. 
Darbee darbee daa’imman muraasa malee, hundi keenya ilkaan hin qabnu turre. 
Hundi keenya haaluma wal fakkaatuun dhalanne.
Nuti wal-qixa. Dhalannee booda wanti nuti taane naannoo keenyaan murtaa’e. 
Tarii bakka haalli hin mijannetti dhalanne ta’a.
Sanarraa kan ka’e sadarkaan milkooma keenyaa wal caaluu danda’a. 
Sun garuu akka namaatti kabaja nuti qabaachuu qabnu nu jalaa tuquu hin qabu. 
Namni hundi wal qixa jettee yoo amante ofii kees balaa of tuulummaa irraa oolta.
Ani nama hin caalu kan jettu yoo ta’e of tuulummaadhaan hin qoramtu. 
Gad of qabdee namoota waliin jiraatta. 
Of tuulummaan Waaqayyo birattis namoota birattis jibbamaa dha. 
Macaafni guddichi, of tuulummaan kufaatii dura akka deemtu nu barsiisa. 
Seexanni Mootummaa Waaqaa keessaa kan gad darbatame of tuuluu isaatiin ture. 
Mootiin Baabiloon—Naabuukednaazaar—of tuulummaa isaa irraa kan ka’e waggoota torbaaf lagatti galee marga nyaateera.
Of hin tuulin. 
Of tuulummaa jalaa ooluuf yeroo hundumaa qabxiilee gurguddoo lama fayyadami:
a) Ani nama hin caalu ilaalcha jedhu qabaadhu. 
Addunyaa kanarraa ati eenyuunuu hin caaltu. 
Namoota muraasa caalaa beekuu dandeessa, caalaa barachuu dandeessa, caalaaduroomuu dandeessa kun garuu namoota si hin caalchisu.
Wanta qabdu hundumaan namoota akka tajaajiltuuf siif kenne malee uumaan ittiin akka of tuultuuf siif hin laanne. 
Gamabiraanimmoo addunyaa kanarraa ati eenyuunuu gad miti.
Nama caaltu hin qabdu, namni si caalus hin jiru. 
Kun ilaalcha
fayya qabeessa dha.
b) Eessaa akka kaate hin irraanfatiin. 
Namoonni akka salphaatti of tuulummaaf akka saaxilaman kan taasisu inni guddaan bakka amma jiran malee bakka kanaan dura turan yaadachuu dadhabuu isaaniiti. 
Eessaa akka ka’an yoo hin yaadne, eessa akka jiran hubachuun ni rakkisa. 
Hin irraanfatiin. 
Akka mucaa baadiyyaatti haalota hin mijanne keessatti akka guddatte; ibsaa elektirikaa dhabdee kurraaziin qo’achaa akka guddatte, yeroo meeqa dhukkuba du’aan nama ga’uun dhukkubsattee qarqara boollaatii akka deebite hin irraanfatiin.
Namni hundi wal-qixa dha. 
Kana hin dagatiin.
Hariiroo namaa malee jiraachuu akka hin dandeenye ergan siif himee, qajeelfamoonni ani armaan olitti siif kenne shanan furtuu hariiroo ati namoota waliin qabduuti. Guyyaa
hundumaa furtuuwwan kanatti fayyadami. 
Lafa keessee manaa hin ba’iin. 
Haalaan isaanitti fayyadamuu yoo dandeesse, akka itti milkooftu hin shakku. 
Nan beeka, nan amanas.
Ilaali Irratti hojjedhuutii akkam akka ta’u ilaali.
Maaltu sitti argamaa?
Gaaffii tokkon qaba kanan si gaafadhu.
Deebisi lubbuu koo sirriitti hubadhuu.
Addunyaa kanarratti dhuftee erga dhalattee.
Ilma obbo abaluu jedhamtee waamamtee.
Nama taatee jireenya eegaltee.
Nyaattee dhugdee uffattee.
As geesseetta kunoo umurii lakkooftee.
Anoo gaaffiin qaba kan garaa na nyaatu.
Maal hojjechuuf dhufte maali wanti hojjettu?
Abjuu attamii qabda maali wanti argitu?
Mul'anni kee maali waan ati raawwattu?
Dhalootaaf waan ta'u of harkaa maal qabdaa?
Kaayyoon jireenya kee yaadi kee maali dha?
Gara addunyaa kanaa maal qabattee dhuftee?
Naaf himi lubbuu koo na hin laaliin callistee?
Fedhii kee bu'uraa guuttachuun gamatti.
Dulloomuu fi du'uu awwaalamuun achitti Seenaan kan yaadatu maal hojjechuuf jirta?
Maal argita maaltu sitti mul'ata?
Gootni bilisummaa Afrikaa Kibbaa—Niilsen Maandeellaan—mucaa intalaa isaa Zenaanii jedhee moggaaseera. 
Sana jechuun, “Addunyaa kanaaf maal fiddee dhuftee?” jechuu dha. 
Dhugaa qaba!
Intalli isaa waan addunyaa kana gargaaru maal qabattee akka dhufte beekuu barbaada. 
Nama akkamii ta’uuf jirti? 
Akka abbaa ishee qabsoo bilisummaa finiinsitee ga’ee siyaasaa isheerraa eegamu ba’attee darbitimoo nama akkasumaanii ta’uuf jirti? 
Nama seenaa hojjettumoo, nama seenaa barreessitumoo nama seenaan quba hin qabne taati? 
Nama addunyaan kun hamma jiraattutti yaadattumoo biliyoonota
galmeen seenaa hin beekne keessaa tokko taatee darbiti? 
Mee nama akkamii taatee darbiti? 
Dhalattee, barattee hojii salphaa tokko qabattee, heerumtee, ijoollee hortee, ijoollee ishee guddifattee qofa duutimoo—sana garasitti nama lammii fayyadu taati? 
Kana kanatu sammuu isaa keessa ture abbaan ishee Maandeellaan Zenaanii jedhee yeroo maqaa ishee moggaasu.
Atihoo Maal qabattee gara addunyaa kanaa dhuftee? 
Wanti uumaan ergama taasisee si keessa kaa’e maaltu jiraa?
Dhaloonni ati keessa jiraattu maal sirraa fayyadamaa? 
Eenyu ta’uuf dhalattee? 
Maal ta’uu barbaaddaa? 
Mul’ata akkamii qabdaa?
Iji ilaalu baay’ee dha, iji argu muraasa jedhama. 
Iji kee ni ilaalamoo ni argaa? 
Nama xiqqoo taatee, jireenya xiqqoo jiraattee, hojii xiqqoo hojjettee, maatii xiqqoo horattee, du’a duutee, awwaala xiqqoo keessatti awwaalamtamoo, sana garasitti waa argaa jirtaa? 
Oromoof ergama maal qabdaa?
Saba Afrikaaf waan dhimma baasu maal karoorsitee?
Addunyaan maal sirraa eeggataa? 
Maal maal yaadde? 
Maaltu sirka jiraa?
Hammam fageessitee argitaa? 
Fedhiiwwan bu’uraa—nyaata, uffataa fi mana—qabaattee itti fayyadamtee darbitamoo waan sanarra caalu argaa jirtaa? 
Haala siif hin mijanne lakkooftee boo’ichaa fi waakkiidhaan bara kee xumurtamoo qabsooftee ba’aa naannoon sirra kaa’e ofirraa cabsitaa?
Natti himi! Mul’anni kee maali? 
Maal hojjechuuf dhalattee?
Yoo wanta uumaan si keessa kaa’e baastee ittiin hojjechuu baattee ati akka lafa sanyii nyaateeti. 
Waa malee uumaan si hin ergina. 
Waa malee jaarraa 21ffaa kana keessa akka dhalattu hin taasifne. 
Waa malee dhaloota rakkina gurguddaa fi qarooma gurguddaa qabu gidduu akka jiraattuuf si hin ergine.
Maal ta’a amma waggoota hedduu dura utuu dhalatteetta ta’ee? 
Maal ta’a Dhaloota Kiristoos Dura utuu dhalattee?
Bara sana Bara namoonni jaalala haalaan hin boorofneen wal jaallatan. 
Bara itti namni akka horii maallaqaan wal hin gurguranne. 
Bara namnis akka wal hin ganne kakatee deebisee waan xiqqoof wal hin ganne keessa dhalatteetta utuu ta’ee maal ta’a? 
Garuu hin taane. 
Uumaan isa kana siif hin heyyamne.
Bara sirriitti, haala sirrii keessatti, namoota sirrii irraa, sababa sirriif akka dhalatte of amansiisuun sirraa eegama. 
Ati nama jaarraa 21ffaati. 
Jaarraan kun jaarraa itti ilmaan namaa qarooma guddaa irra ga’anii dha. 
Addunyaan waggoota muraasaa asitti jijjiirama kallattii hedduu argisiisteetti. 
Mee yaadi. 
Abaabayyuun koo—namni waggoota dhibba muraasa dura jiraachaa ture—carraa ittiin du’aa ka’u argatee utuu ka’ee maal jedhaa? 
Utuu ka’ee dhufee maal arga laata?
Sadarkaa tekinooloojii addunyaan kun irra geesse argee yaada maal kenna laata? 
Dhugaa dubbachuuf yoo ta’e, addunyaan kun kan inni al tokko irra jiraataa ture itti hin fakkaattu. 
Amanuun isa rakkisa.
Bara inni jiraate namni miilaan deema. 
Konkolaataa yeroo argu maal itti fakkaata? 
Mana deemu Bara inni jiraate mana citaa—godoo xixiqqoo—keessa jiraatu. 
Amma garuu gamoowwan gurguddoo hedduu miidhagantu jiru. 
Isaan argee maal jedhaa laata? 
Xiyyaara samiirra balali’u argeehoo maal jedha? 
Allaattii sagalee guddaa qabdu jedha! 
Waan hundi dabaleera. 
Wanti hin dabaliin maaltu jiraa?
Wantota gaggaarii qofa miti, hammeenyis akka malee dabaleera. 
Bara abaabayyuun koo jiraate namni haqaan haqaaf jiraata. 
Har’a haalli jiru faallaa kanaati. 
Dhaloonni har’aa dhaloota jireenya haqaa arguuf milkaa’e miti. 
Guddaan haqa hin beeku, xiqqaan haqa hin beeku! 
Inni barate haqa hin beeku, inni hin baranne haqa hin beeku! 
Aanga'oonni mootummaa haqa hin beekan. 
Dhugaa dhugaa haasa’uu hin wayyuu? 
Haqni hin jiru. 
Namni sammuu qabu utuu jiruu nama fira qabuuf dursa kennu. 
Akka akka walitti dhi’aatanitti wal gargaaru. 
Yoo fira dhabde maallaqaan haqa bitta. 
Kana lachuu keessaa tokko dhabnaan addunyaan jaarraa kanaa kan kee miti. 
Yokaan fira qabaadhu, yokiin maallaqa hin dhabiin.
Yoo lachuu dhabde hin ta’u.
Jaarraa itti addunyaan yaaddoo guddaa keessa jirtu keessa dhalatte.
Hubadhu Barri akkanaa bara ati itti dhaloota gargaaruuf carraa bal’aa qabaattuu dha. 
Waan uumaan keessa kee kaa’e fayyadamuudhaan gama keen hamma dandeesse furmaata kennuu dandeessa. 
Rakkinni yeroo hundumaa hamaa miti.
Rakkinnimoo Yeroo baay’ee gaarummaaf ta’a. 
Gama tokkoon rakkinni mana barumsaa akkaataa jiruu fi jireenyaa itti baratanii dha. 
Dhalli namaa saayinsii irraa qofa miti kan baratu. 
Rakkina guyyaa guyyaatti isa mudatu irraas waan guddaa barata. 
Kanaaf rakkinni kolleejjii ilmaan namootaati.
Gama biraan immoo rakkinni furmaata barbaaduuf carraa siif kenna. 
Utuu rakkinni hin jiru ta’e namni maaliif hojjetaa?
Hojiinoo hiika maalii qabaa?
Kanaaf addunyaa rakkinni itti baay’atu kana keessatti waan gumaachitu hin dhabdu. 
Yoo waan hojjettu beekte waan hojjettu hin dhabdu. 
Oromoon mammaaksa isaa keessatti, “Kan qabu kan darbate dogna hin jedhamu!” jedha. 
Waan qabdu darbadhu. 
Darbachuun duratti garuu waan qabdu—isa harka keerra jiru—addaan baasii beeki. 
Waan harka keerra jiru beekuun gara itti darbachuu qabdu beekuuf si gargaara.
Gaaffiin ka'uu qabu egaa, "Maaltu sitti argama?" isa jedhuu dha.
Maaltu sitti argamaa? 
Dhaloota har’aaf maal argaa jirtaa?
Hamma ammaatti gufuuwwan mul’ataa namoonni itti rakkatan hamma tokko addaan baaseera. 
Keessumaa dargaggoonni wanti isaan ittiin muddamanii mul’ata isaaniif abdii kutachuudhaan bakka jiranitti dhaaban muraasa argeera.
Atis isaan kanarraa of eeggadhu. 
Mee gufuuwwan mul’ataa kana akka armaan gadiittan siif ibsa:
Gufuu # 1: Maallaqni hin jiru yoo ta’e mul’anni gatii hin qabu ilaalcha jedhu.
Ilaalchi dogoggoraa kun mul’ata namoota meeqaa karaatti akka jalaa hambise sitti himuu hin danda’u. 
Namoonni mul’ata gurguddaa isaan keessa jiru dhiisanii maallaqa mul’aticha ittiin raawwatan yaadu. 
Waaqni mul’ata kenne maallaqa akka hin dhabne hin beekan. 
Joon Muler ijoollee abbaa fi haadha hin qabne keessatti guddisuuf gamoo ajaa’ibsiisaa sana biyya Ingiliziitti hojjechuuf tokko jedhee yeroo lafa qotuu eegale maallaqni inni giiphii keessaa qabu paawundii muraasa ture. 
Yeroo inni hojicha eegale namoonni ka’umsaaf maallaqa hammam akka inni qabu gaafataniiru.
Giiphii isaa keessaa saantimoota muraasa qofa baasee itti argisiisee akkana jedhe, “Ani kana qofan qaba! 
Kan caalu garuu qabeenya guddaa tokko qaba. 
Qabeenyan abdadhee hojii kana eegale waan guddaa tokkon qaba. 
Innis amantii dha! 
Waaqni akka ani ijoollee rakkatoo guddisu mul’ata na keessa kaa’e maallaqa akka na hin dhowwanne nan amana!”
Atis Waaqayyoon isa mul’ata siif kenne amanuu maaliif dadhabdaa? 
Dhukkubsattee mana yaalaa deemtee dokterri qoricha yoo siif kenne akka fayyitu ni amanta.
Waaqayyoonhoo maaliif amanuu dadhabdaa? 
Namni waa qabu tokko maallaqaan akka si gargaaru yoo waadaa siif seene ni amanta. 
Waaqa akka hin amanneef sababni kee maaliree? 
Manni ati keessa jiraattu guyyaa tokko kufee akka si ajjeesu hin shakkitu, ni amanta. 
Mana harki namaa ijaare hamma kana erga amantee Waaqa isa hundumaa caalu maaliif hin amanturee?
Dhugaan ati hubachuu qabdu inni guddaan mul’anni maallaqaan alas hojjetamuu danda’uu isaati. 
Maallaqni dhibuun mul’ata namaa karaatti hin hambisu—yoo ati akka inni hambisu amante malee.
Mee amani. 
Kaayyoodhaan gara addunyaa kanaa kan si fide uumaan mul’ata keefis kaayyoo qaba. 
Kaayyoodhaan waan si uumeef jireenya kaayyoo qabu akka ati jiraattu barbaada.
Guyyaa dhufee darbu hundumaa kaayyoodhaan akka dabarsitu barbaada. 
Kaayyoodhaan jiraachuuf immoo sababaa fi bu’aa yaaduu utuu hin taane, amantiitu si barbaachisa.
Barreessaa beekamaan sun maal jedhee? 
“Inni mul’ata kenne qabeenya ittiin mul’anni galma ga’u hin dhabu!”
Dhugaadhaam Hin dhabu!
Gufuu # 2: Mul’ata koo danda’ee galmaan hin ga’u ilaalcha jedhu.
Dhageessaa Ilaalchi kun bara jireenya kee guutuu dhiibbaa guddaa sirratti qaba. 
Balaa guddaa dha—kun. 
Akka sabaatti yoo ilaalle, haalli siyaasaa jaarraa tokkoo oliif keessa turre ofitti amanamummaa keenya kan qoruu fi akka ija hin jabaanne kan nu taasisuu dha. 
Keessumaa wanti hamma malee nama gaddisiisu hamileen dargaggoota keenyaa du’aa ta’uu isaati. 
Dargaggoonni miliyoonatti lakkaa’aman of tuffachuu irraa kan ka’e jireenya waa’ummaa jiraatu. 
Of tuffachuun kaka’umsa ofii nama keessatti ajjeesa. 
Kaka’umsi jiraachuudhaa yoo baatemmoo namni danda’ee hojii hin hojjetu. 
Dargaggoonni keenyas hiree hawaasa isaanii harka isaaniitti baatanii akka rafan kan isaan taasise kanuma dha.
Uumaan kee gaafa mul’ata keessa kee kaa’e humna ati qabdu hin wallaalle. 
Eenyummaa fi amala kee, kutannoo kees ni beeka. 
Har’a haalli ati keessa jirtu jireenya kee borii akka hin murteessines beeka. 
Har’i guyyaa biraa dha, borimmoo kan biraa. 
Tokkoon tokkoon guyyaa dhufee darbuu haaraa dha.
Waan qabatee dhufu gumaacha mataa isaa qaba. 
Namoonni haala isaanii har’aan borii isaanii madaalan namoota sammuun isaanii dukkanaa’aa dha.
“Animoo?” hin jedhiin. 
Seen-duubee kee ilaaltee madaallii kee hin xiqqeessin. 
Gatiin ati ofiif kennitu—hamma of tuulummaa hin taanetti—haa guddatu. 
Nama akkana akkanaa ta’ee utuun jiruu, umuriin koo akkana ta’ee utuu jiruu,
dinagdeen koo akkana ta’ee utuu jiruu, sadarkaan barumsaa koo akkana ta’ee utuu jiruu.
jettee mudaa baay’ee of irratti lakkaa’uudhaan mul’ata kee hin awwaalin. 
Utuu sadarkaa barnootaatu murteessa ta’ee, silaa Ediisen namni ji’oota sadii qofa barate argannoowwan gurguddoo hin abuuru; 
silaa namni barumsa sadarkaa 1ffaa hin xumurin Henerii Foord yeroo jalqabaaf konkolaataa hin kalaqu ture.
silaa namni barnoota kutaa muraasaa qofa barate Abrahaam Liinken geggeessitoota lafti Amerikaa baafte warra ol-aanoo keessaa tokko hin ta’u ture.
Fira dhabuuf of hin tuffatin. 
Nama dhabuun addunyaa har’aa keessatti baay’ee akka nama miidhu nan beeka. 
Garuu namni ulee shombooqqooti—utuu hin beekin si jalaa caba. 
Nama dhabuu keef bakka uumaan siif heyyame hin hankaaktu.
Karaarra bubbulta ta’a, daftee ga’uu dadhabda ta’a.
garuu inuma geessa. 
Maaltu beeka? 
Addunyaa kanarratti harki namaa jireenya kee keessaa ga’ee akka dhabu kan taasise Rabbi sababa mataa isaa qaba. 
Namni guyyaa tokko waan xiqqoo siif oolee waggaa meeqa haasa’a. 
Guyyaa ati iddoo guddaa geessu, “Utuu ani hin jiraannee silaa achi hin ga’u ture!” jedha. 
Uumaan kee galata isaa namoota waliin qooddachuu waan hin barbaanneef qofaa isaa si gargaaruu barbaada. 
Qofaa isaa gama kee dhaabbatee si tumsuun mul’ata kee galmaan siif ga’uu barbaada. 
Qofaa isaa isa si
jalqabsiise qofaa isaa si xumursiisuu fedha ta’a. 
Kanaafuu, karaa kee irraa yeroo namoota dhabdu dalga sitti hin galin.
Namoonni ati guyyaa rakkinaaf akka siif ta’an abdatte haala nama suukaneessuun yeroo dugda sitti gatan, sun waan haaraa ta’ee sammuu si hin dhukkubsiin. 
Jaallatanii miti, waaqatu akkas akka ta’u barbaada.
Sababoota adda addaa lakkooftee of tuffachuudhaan mul’ata kee hin ajjeesin. 
Hamileen kee jabaa haa ta’u. 
Hubadhu Du’a dhugaa kan duutu gaafa onneen kee dha’annaa ishee dhaabdu miti.
guyyaa itti dhiigni kee dhagna kee keessa naanna’uu dhaabu miti.
guyyaa itti sombi kee qilleensa ol-fudhachuu fi gad-baasuu dhaabu miti. 
guyyaa itti biyyi siif boo’ee sanduuqa awwaalaa keessa si kaa’u miti.
guyyaa itti boolla biratti seenaa jireenya kee gabaabaatti dubbisanii boollicha keessa si kaa’anii dhagaa sirra naquun gara manaatti deebi’anii mulluu nyaatan miti. 
Guyyaa sana miti kan ati duute! 
Du’a dhugaa kan duutu guyyaa itti hamileen kee du’ee dha. 
Hamileen kee yoo du’e, nyaattee dhugdus, nama keessa sochootus, dubbattus ati du’aa dha. 
Du’aa socho’u!
Hubadhu Uumaan waan namni hin dandeenye namaaf hin kennu. 
Akka dandeessu waan beekuuf siif kenne. 
Mul’ata kee akka ati fiixaan hin baafne humni qabee si dhaabuu danda’u akka hin jirre siif mirkaneessuun barbaada. 
Eenyuyyuu karaatti si hambisuu hin danda’u. 
Garuu namichi tokko ni jira. 
Dhugaa dha Addunyaa kanarraa namni qabee si dhaabuu danda’u, namni danqee karaatti si hambisuu danda’u, namni iddoo uumaan siif yaade si hankaaksuu danda’u, namni waa sitti himee abdii si kutachiisuu danda’u, namni akka ati mul’ata kee hin raawwanne si taasisuu danda’u nama tokko qofatu jira. 
Namni sodaachuun siif malu, namni ati eeggannoo guddaadhaan qabachuu qabdu nama tokko qofa. 
Eenyu inni gaaffii Si’uma mataa keeti! 
Namni akka kee si qabee si dhaabuu danda’u addunyaa kanarra hin jiru.
Kanaafuu, ofii kee irraa of eeggadhu. 
Yeroo hundumaa ilaalcha mo’ichaa qabaadhu. 
Gidiraa gidduudhaa wanti gaariin sitti haa mul’atu. 
Ni dandeessa ,Waan dandeessuuf mul’ata qabaatte.
Gufuu # 3: Gatii guddaa waan na baasisuuf irratti hin hojjedhu jedhanii yaaduu.
Raawwii mul’ata keef gufuun guddaan kan biraanimmoo gatii baasuuf kutannoo dhabuu dha. 
Hammi isaa wal haa caaluyyuu malee hojiin gatii nama hin baasifne hin jiru.
Wanti guddaan garuu gatii mul’anni ofii nama gaafatu baasuu sodaatanii harka maratanii taa’uu mannaa, dhuma irratti raawwii mul’atichaa irraa gammachuu argamu yaadanii itti deemuu dha.
Macaafni Qulqulluun maal jedha? 
Namni yeroo hundumaa qilleensa gaarii eeggatu sanyii hin facaafatiin hafa. 
Kun dhugaa mitii? 
Hamma haalli hundi siif mijatutti mul’ata kee irratti hojii eegaluudhaa yoo baatte utuma hin eegaliin duuta.
Addunyaan gidiraadhaan guutuu dha. 
Abboonni keenya gidiraadhaan keessa jiraatanii darban. 
Nutis akkuma sanatti jiraanna. 
Rakkinni jiraachuudhaa utuu baatee dhalli namaa hin wixxifatu. 
Wixxifatee karaa ittiin keessaa ba’u hin barbaaddatu. 
Guddinni addunyaan kun har’a irra geesse kun bu’aa rakkinaati yoon jedhe na hin amantuu amma ati?
Maaliif Ka’umsi argannoo haaraa tokkoo yoomiyyuu rakkina dha. 
Qorannoon tokko qoratamuuf jalqaba rakkinni jiraachuu qaba. 
Rakkinni ka’umsa furmaata hundumaati.
Kanaafuu, yeroo hundumaa rakkina hin jibbin. 
Mul’ata kee raawwachuuf adeemsa deemtu keessatti rakkinoonni si mudatan amala kee siif bilcheessu. 
Barumsa ati kollejjii kamuu seentee hin arganne si barsiisu. 
Meetiin ibidda keessatti baqfamee booda gatiin kennamaaf. 
Warqeen qulqullinni isaa kan ittiin beekamu ibiddaan erga gubamee booda dha. 
Ibiddi gubee balleessuu akkuma danda’u, miyeessuus ni danda’a. 
Jireenyi ibidda keessa hin darbine qulqulluu miti. 
Hin miyaa’us. 
Maarree maaliif ibidda jibbitee booddee deebita? 
Abbootii mul’ataa ibiddaan qoramanii hin ilaalamiin natti himtaa? 
Eenyudha rakkinni tokko utuu isa hin mudatin ergama isaa lafarraa kan xumure?
Mee gara Macaafa Qulqulluutti si deebisuu? 
Kanaan dura waan hedduu akkuman kaase, namoonni Macaafa Qulqulluu hedduun ibidda keessa darbaniiru. 
Museen waggoota 40 guutuu hoolaa tiksuutu irra ture. 
Namni guddaan hamma Musee ga’u gad deebi’ee hojii tuffatamaa akkanaa hojjechuun isaa hammam akka nama gaddisiisu ilaali.
Isayyuu waggoota 40 guutuu! 
Iyoob gara waggoota 25 f gidiraa dubbachuun isaayyuu namatti ulfaatu keessa ture.
Fayyaa isaa dhabee, qabeenya qabu hunda dhabee, ijoollee isaa dhabee yeroo dheeraa sana dabarsuun ibidda caala.
Daawwit mootii ta’uuf erga dibamee booda akka nama waan guddaa balleessee adamsamee du’aaf barbaadamaa ture.
Mootiin biyya tokkoo nama tokko ajjeesuuf loltoota guuree yommuu isa adamsu yeroon sun Daawwitiif hadha’aa ture.
Guyyaa itti ulfaate tokko akkana jedhee ture: “Anaa fi du’a gidduu taakkuu tokkotu hafe!” 
Gooftaan Yesuus yeroo du’a isaa jala dafqa dhiigaa dafqeera. 
Mul’ata isaa galmaan ga’uuf jecha gatii baasuun isaaf hin malle baaseera. 
Ilmaan namootaa harkatti gidirfameera, reebameera, itti tufameera, fannifameera, waraanameera, ajjeefameera, awwaalameera.
Abbaan isaa garuu du’aa isa kaaseera. 
Phaawuloos kaayyoo isaaf jedhee gatii gurguddaa baaseera. 
Yeroo hedduu reebameera, itti murtaa’ee mana hidhaa seeneera, arrabsameera, dooniin inni ittiin galaana irra deemu yeroo meeqa caccabeera, dhuma irrattis morma isaa kenneeraaf.
Yohaannis mul’ata isaaf jedhee lafa galaanaan marfame kan namni irra jiraachuu hin dandeenye—Faaximootti— hidhamee gidirfameera. 
Boba’aa zayitii keessa bu’eera.
Walumaa galatti namni gatii baasuu hin barbaanne abbaa mul’ataa ta’uu hin danda’u. 
Tarii namoota biraa waliin hiriiree mul’ata isaanii galmaan ga’uuf hojjechuu danda’a.
Garbicha mul’ata nama biraa ta’a. 
Eyyee, sun iddoo isaaf malu isa sirrii dha. 
Abbaan mul’ataa garuu waa’ee mul’ataa waan guddaa tokko ni beeka. 
Mul’annii fi gidiraan akka addaan hin baane. 
Guutummaan guutuutti iddoo rakkinni hin jirre Mootummaa Waaqayyoo isa waaqarraa keessa duwwaa dha.
Ergamni kee ergama dhaloota fayyaduu dha. 
Gama biraatiin, rakkina sodaattee ergama dhaloota kanaaf qabdu ajjeefte jechuun dhaloota kana irratti yakka guddaa hojjetteetta jechuu dha. 
Yakka kanaafimmoo qaamni si gaafatu tokko jira. 
Guyyaa tokko gaafatamuuf akka jirtu hin dagatiin.
Uumaan inni ergama siif kennee dhaloota lafarra jiraachaa jiru kanatti si erge guyyaa tokko raawwii ergama keetii ni madaala. 
Madaalamtee yoo kufte, itti gaafatamaa taata, gatii yakka keetiis ni argatta.
Walumaa galatti, gufuuwwan mul’ataa kana sadaniif carraa hin kenniin. 
Isaan mo’adhu. 
Bira darbii deemi. 
Yeroo hundumaa Waaqayyoon isa mul’ata siif kenne of biratti yaadi. 
Yeroo tokko tokko si jalaa callisa ta’a, abbummaan isaa sitti dhaga’amuu dida ta’a, gara jabeessa fakkaatee sitti argama ta’a.
Garuu dhugaan ani siif mirkaneessuu barbaadu tokko jira. 
Uumaan kee mul’ata keef si tumsuuf yeroo hundumaa si bira dhaabatee jira.
Namichi maal nuuf himee? 
Ganda tokko keessa nama baay’ee goota ta’etu ture. 
Gootummaa isaa ganda guutuutu beeka. 
Haala nama gaddisiisuun ilmi isaammoo lugna / dabeessa ta’e. 
Abbaan ilma isaatti aare. 
Lugna ta’ee maqaa isaa balleessuu isaaf akka malee itti dhaga’ame. 
Sana booda, guyyaa tokko galgala ilma isaa fudhatee bosona guddaa tokko keessa deeme. 
Bosonichi bineensonni hedduun waan keessa jiraniif baay’ee sodaachisaa ture. 
Karaan bosonicha keessa qaxxaamuru tokkommoo keessa ture.
Abbaan achi ga’ee ilma isaatiin, “Ani asuma dhaabadheen si eegaa karaa kanarra deemii gama ga’ii deebi’i. 
Sodaa kee dhiisi.  
Goota ta’i” jedheen. 
Ilmi isaa sun boo’ee, gara jabina abbaa isaaf gaddaa dirqama isaa ba’achuuf deemsa eegale. 
Al tokko ga’ee deebi’e. 
Abbaan isaa garuu yeroo lammaffaas akka inni deebi’ee deemu dirqisiise. 
Baay’ee boo’e—ilmichi.
Abbaan isaa gara jabina kanaan dura itti argisiisee hin beekne qabaachuu isaaf baay’ee gadde. 
Garuu dirqama waan ta’eef ammas deemsa eegale. 
Walakkaa bosonichaa yeroo ga’u Qeerramsi guddaan tokko ariitiidhaan fiigaa fuula duraan itti dhufe.
Mucichi hamma malee na’e. 
Battaluma Qeerramsichi isa bira ga’u, sagaleen dhukaasaa guddaan dhaga’ame. 
Addi Qeerramsichaa rukkutame. 
Innis lafa dha’e. 
Mucichi garagalee yeroo of-dudduuba ilaalu, abbaan isaa rasaasa qabatee dhaabatee ture. 
Edaa durayyuu sagalee dhoksatee ilma isaa dudduuba deemaa ture. 
Argitee Abbaan gootummaa nama shaakalsiisu argamuu isaa nama dhoksee booddee namaa deema. 
Afaan nama nyaatu bamamee yeroo namatti dhi’aatu akka tasaa rasaasa isaa irratti bobeessa.
Yeroo tokko tokko haalli si mudatu kana fakkaata. 
Jireenyi taateewwan kana fakkaataniin guutamtuu dha. 
Al tokko tokko akka waan ati qofti addunyaa kanarra jiraattuutti qofummaan sitti dhaga’ama. 
Namnis Waaqnis waan si dhiisanii fi si gatan sitti fakkaata. 
Waamtee deebii dhabda, kadhannaan kan si jalaa qabu dhiba. 
Qofummaan sodaa sitti harkisa. 
Dhiphattee jeeqamta. 
Haalli akkanaa haala ati keessatti gootummaa barattuu dha.
Wanti ani siif mirkaneessu yoo jiraate garuu, abbaan kee rasaasa baatee si booddee jira. 
Sagalee isaa dhaga’uu baattus, fuula isaa arguu baattus, sokoksaa kottee isaa dhaga’uu dadhabdus—haala kam keessattiyyuu—inni sitti dhi’oo jira.
Abbaan mul’ataa akka abbaan isaa isatti dhi’oo jiru ni hubata.
Kanaaf haala dhufee darbuun hin raafamu. 
Bubbee xiqqoo itti kaateef na’ee waan qabate gad dhiisee baqatee hin deemu.
Gufuuwwan mul’ataaf harka kennee—mo’amee—hojii dhaabee hin badu. Rakkinni ibidda bilcheessee isa miyeessu akka ta’e waan beekuuf ciniinnatee gubata.
Egaa Dhugaawwan ani siif ibse kun siif haa galan. 
Sammuu banamaadhaan fudhadhu. 
Hojiitti jijjiiri. 
Mul’ata keef wareegama ga’aa qabaadhu. 
Mul’ata kooti jettee waan itti amante sanaaf lubbuu kee kenni. 
Sana irratti mormi kee si hin mararin. 
Kutannoo qabaadhu. 
Kutatan malee lafa ka’aniif hin ga’an. 
Haala utuu hin ilaalin fiigicha jireenyaa eegalte ittuma fufi. 
Ittuma fufii fiigi. 
Guyyaa tokko xumurtee, “Ergamni ani qabadhee gara addunyaa kanaa dhufe kana fakkaata!” jechuuf carraa qabaatta.
Milkiin siif hawwa!
Garaa Dhiifamaa Qabaadhu.
Ta'e jettanii beekaa yokiis utuu hin beekin.
Tarii itti yaaddanii yokiis utuu hin yaadin.
Mucummaadhaa kaasee namoonni na miitan.
Sababa adda addaan natti balleessitan.
Sammuun koo galmeessee kan inni yaadatu.
Waraansa onnee koo keessaa dhikkifatu.
Isa na boossiftan caban okkoladhu.
Dhiphina keessa koo muddamee isan aadu.
Badiin 'sin hojjettan waan fedheyyuu haa ta'u.
Dabaan natti maltan hammamuu haa ga'u.
Garaa koo guutuudhaan isiniif dhiiseera.
Keessi koo waa hin qabu haaloon qabu haqeera.
Isinis badii koof haa hafu naaf jedhaa.
Dhiifama nuuf wayya jibbi maal nuuf godhaa?
Addunyaan kun addunyaa amaloota namoota hedduudhaan guuttee dha. 
Mee yaadi Erga namoonni isheerra jiraachuu eegalanii as addunyaan amala namoota meeqaa argiteetti laata? 
Utuu akka koo kana kobbee qabattee waraqaa irratti barreessuu dandeessee mudannoon ilmaan namaa waliin qabdu hammam ta’a laata? 
Waraqaan irratti barreeffamu kobbeen ittiin barreessanis hin ga’u. 
Utuu galaanonni addunyaa irraa hundi qalama ittiin barreessan ta’anii, utuu baalonni mukeetii hundimmoo waraqaa irratti barreessan ta’anii mudannoo addunyaa irratti barreessanii fixuun hin danda’amu. 
Ni danda’amaaree Lakki Natti hin fakkaatu.
Namoonni gara jabeeyyiin kan dhala namaaf hin yaanne hedduun keessa jiraataniiru. 
Warra akka Neeroofaa seenaan ni yaadata. 
Suurri faana miila isaanii cirracha seenaa irraa sirriitti mul’ata. 
Akka malee garaa jabaatu. 
Neeroon mootii biyya Roomaa durii kan waggoota kuma lama dura aangoo guddaan biyyattii bulchaa turee dha. 
Mootota addunyaa irratti ka’an keessaa kanneen gara jabina isaaniin beekaman gurguddoo keessaa isa tokko ture. 
Gadameessi isa baate maal akka fakkaatu ilaaluuf garaa haadha isaa billaadhaan baqaqseera. 
Dhala dhabuu isheef haadha manaa isaa kan baay’ee isa jaallattu ajjeeseera. 
Ilma isaa sababa malee qaleera. 
Namoota kumootaan lakkaa’aman hedduu ajjeesiseera. 
Isaaf gidiraa ilmaan namaa arguun madda gammachuu dha. 
Nama ajjeesee du’a namaatti kan gammadu amala bineensummaa kan qabu ture—Neeroon.
Namoota addunyaan kun gara jabina hadhaa’aa fi suukaneessaadhaan isaan yaadattu keessaa inni biraan Adolf Hitler, aanga’aa biyya Jarmaniiti. 
Hundeessaa fi hoogganaa paartii Naazii kan ture Hitler, jabaatee akkuma aangoo qabateen dabaa guddaa tokko yaaduutti akka ka’e seenaan dhugaa ba’a. 
Saba Jarmanii kan caalu sabni biraan addunyaarra akka hin jirre kan amanu mootiin sun, saba Jarmanii dorgomuu danda’u jedhee saba yaadu hunda lafarraa balleessuu yaade. 
Isaan keessaa tokko saba Yihudiiti jedhee waan amanuuf akka isaan dhuman karoorsuu eegale. 
Akka malee wanti nama gaddisiisu garuu waldoonni amantaa biyya Jarman keessa turanillee mootii gara jabeessa kanaaf deggersa kennuu isaaniiti. 
Namicha sodaatanii haa ta’uyyuu malee gocha sanaaf deebii kennaniiru. 
“Macaafa Qulqulluu keessan keessaa sabni Yihudii balleeffamuu akka qabu kan nu deggeru barbaadaa fidaa!” jedhee abboommii isaaniif kenneef yeroo fudhatanii itti yaadan. 
Dhuma irratti, “Ilma Waaqayyoo Yesuusiin (Almasii Iisaa) kan ajjeese isaani dha.
Dhiigni isaammoo nuu fi ilmaan keenyarraa haa barbaadamu jedhanii kakataniiru. 
Kanaaf sabni kun gatii hojii isaa argachuun isaaf ni ta’a. 
Lafarraa haa dhuman!” jedhanii kan deebii kennan hayyoota amantaa ta’uun isaanii baay’ee nama gaddisiisa.
Gurguddoota seenaa kanaan wal fakkaatu qaban hedduu kaasee siif ibsuun salphaa dha. 
Garuu maal si fayyadaa?
Hojiin isaanii inni isaan gara jabinaan dhala namaa irratti raawwatan siin maal si gargaara. 
Kanayyuu eenyummaa namaa irratti hubannaa akka dabalattu barbaadeen malee waan biraaf miti.
Rabbi yeroo nama lafarratti uume akka namni jal’inaan jiraatuuf hin turre. 
Uumaan keenya gaarii ta’ee utuu jiruu akkamitti jal’oota akka nuti taane naaf hin galu. 
Abbaan keenya abbaa jaalalaa ta’ee utuu jiruu jibba eessaa akka nuti fidne gaaffii koo kan deebii hin qabnee dha. 
Waaqa dhugaarraa uumamnee daandii sobaa filachuun keenya maaliif laata? 
Hojii gaarii waliif hojjennee, waan gaarii waliif dubbannee, waan gaarii waliif yaadnee xumuruufiyyuu yeroon nu hin ga’u. 
Nuti garuu yeroo baay’ee dabaa walirratti yaadna.
Ilaamee!
Namoonni si marsanii jiran lakkoofsaan hammuma baay’atan rakkinoonni karaa isaanii sitti dhufanis baay’achaa akka deeman beekta. 
Namni kamiyyuu rakkina mataa isaa qaba.
Nagaa baatee akkuma deemu dhibees baatee deema.
Jaallattus jibbitus—karaa tokkos karaa lamas—namni inuma si miidha. 
Haadhoo kee kan ati waliin gadameessa tokko keessatti tiruu tokko waliin boraafatte haa ta’u, michuu
ijoollummaa ati waliin guddatte kan waan hedduu waliin dabarsitanis haa ta’u, hiriyyaa jaalalaa ati garaa kee guutuu amanattus haa ta’u—eenyuyyuu—si gaddisiisa. 
Namni nama akkasaa mitii, uumaa isaayyuu gaddisiisaa oola.
Wanti guddaan eenyummaa namaa isa uumama isaan inni qabu kana hubattee dabaa sirratti hojjetamuuf deebii sirrii deebisuu danda’uu dha. 
Haaloo garaatti qabachuu dhiisuu.
Bineensota keessaa yeroo dheeraaf haaloo qabachuudhaan kan beekamu Gaala dha. 
Gaalli nama guyyaa tokko waa itti balleesse waggoota torba guutuuf yaadatti. 
Waggoota kana keessaa guyyaa haala mijataa argattu tokko namicha miidhuudhaan gadoo ishee ba’atti.
Ati garuu akka Gaalaa haaloo garaatti qabattee waliin hin jiraatin. 
Yoo namni waa sitti balleesse balleessaa isaa utuu hin taane, maaliif akka sitti balleesse beekuu irratti xiyyeeffadhu. 
Yeroo hedduu namoonni kan si miidhan si miidhuu barbaadanii miti. 
Ta’e jedhanii si gaddisiisuuf dabaa sirratti hin hojjetan. 
Kanaaf waan sitti balleesseef qofa nama tokkotti hin murteessin.
Namoota naannoo keetii hubachuun kennaa guddaa dha.
Tokko, uumamumaan namichi maal fakkaataa? 
Rakkoon inni sirratti uume tarii uumama isaa waliin wal-qabataa? 
Lama, yeroo balleessaa sana hojjete haala akkamii keessa turee?
Wanti isa aarsee ture jiraa? 
Tarii, balleessaa sana beekaa si miidhuuf hojjetemoo rakkatee hojjetee? 
Namni si miidhuu hin barbaanne, garuu filannoo biraa dhabee yoo si miidhe,
nama si miidhuuf si miidherra ni wayya. 
Kanaaf, daftee namootatti hin murteessin. 
Daftee namootatti murteessuu irraa of eeggadhu.
Macaafni Qulqulluunis, Qulqulluun Quraanaas dhugaan isaan deggeran tokko jira. 
Dhugaan kun anaaf qajeelfama jireenya koo akka ta’u nan yaala. 
Garuu hin dandeenye Maalinni?
Waan hamaa gaariidhaan mo’uu Mee yaadi—al tokko.
Namoonni addunyaa kanarra jiraatan marti qajeelfama guddaa kana fudhatanii utuu itti jiraatanii maaltu ta’aa laata?
Silaa addunyaan kun raawwattee kan amma taatee jirtu kana ni taati jettee yaaddaa? 
Maal eessaa? 
Silaa mee addunyaan kun buufata namoota ofiif caalaa namoota biroof yaadanii waan taatuuf ofittummaan keessatti hin argamu.
Hamaa obboleessi kee sirratti hojjetuuf atis hamaa hojjettee gatii isaa hin deebisiinif. 
Nama si arrabse hin arrabsin. 
Jajadhu. 
Nama si abaaru hin abaarin. 
Eebbisi malee hin abaarin. 
Nama waa si dhowwate waan qabdu hin dhowwatin. 
Kenniif malee san hin yaadiniif. 
Nama boolla siif qoteef boolla hin qotiin. 
Gama siif danda’amu hundumaan gargaari. 
Nama dhagaa siif hiixateef dhagaa hin hiixatin. 
Dhadhaa hiixadhuuf. 
Ta’e jedhee nama si miidhe atimmoo ta’e jedhii fayyadi.
Yaadadhu. 
Dhiifamaaf fakkeenya dhalootaa ta’uu kan danda’u Niilsen Maandeellaan, waggoota 27 guutuu hidhamee erga ba’ee booda dhiifamni inni warra isa miidheef taasise ajaa’ibsiisaa dha. 
Abbaa alangaa isa murtiin du’aa akka itti murtaa’uuf gaafatee tureef afeerraa laaqanaa taasiseera. 
Warra dabaa isarratti hojjete irratti gadoo isaa ba’achuuf uleen aangoo yeroo isaaf kenname nama tokkorratti illee haaloo hin ba’anne. 
Haala ummata addunyaa hundumaa ajaa’ibsiiseen dhiifama taasiseef.
Haaloon garaa kee keessa ka’attee jirtu namicha ati itti qabatte caalaa akka si miidhu beekamaa dha. 
Dhukkuboonni dhiifama gochuu dhabuu waliin wal qabatan hedduun ni jiru.
Gama biroonimmoo bu’aawwan dhiifama namaaf gochuu keessaa argaman hedduu dha. 
Mee muraasa isaanii akka armaan gadiitti siif haa himu:
1)Dhiifama gochuun mana hidhaa keessaa nama tokko baasuu dha; namichis si dha jedhama.
Hamma namatti gadoo qabattee jirtutti nama tokkotu mana hidhaa jira. 
Namichi sun karaa ba’aa dhabee iyyataa jira. 
Innis si’uma mataa keeti. 
Namichi sitti balleesse tarii irraanfatee dhiiseera. 
Maal akka sitti balleesses hin beeku ta’a. 
Ati garuu yeroo hundumaa balleessaa isaa yaadachaa garaacha kee dhukkubsita.
Nagaa of dhowwatta.
Hamma siif danda’ame hundumaatti nama hundumaaf garaa qulla’aa qabaadhu. 
Balleessaa tokko lamaaf namaaf garaa hin kutatiin. 
Carraa biraa kenniif.
Dhiifama gaafa namaaf gootu egaa bu’aan kee inni guddaan boqonnaa sammuuti. 
Sammuu keef boqonnaa kana kennuun mana hidhaa keessaa of baasuu jechuu dha. 
Bilisummaa dhugaa argachuu.
Tarii badii namootaa irraanfachuu dadhabuu dandeessa. 
Sammuun namaa uumamaan filatee hin yaadatu. 
Tooftaan ittiin odeeffannoo sammuu kee keessaa haqxu hamma ammaatti hin jiru. 
Tasuma hin argattu. 
Waan sammuun kee yaadatu hundumaa yaadachuun kee dirqama. 
Kun dirqama uumamaati.
Uumaan namni waan barbaadu duwwaa yaadatee waan hin barbaanne akka irraanfatuuf carraa hin laanneef. 
Badii isaanii irraanfachuu yoo dadhabde rakkoo hin qabu. 
Yeroo sana yaadattu hundumaatti miira sitti dhaga’amu to’achuu garuu ni dandeessa.
2)Dhiifama namootaaf gochuun dhukkuboota hedduu irraa si eega.
Saayinsiin qoratee waan bira ga’en siif hima.
Namoonni yeroo hedduu haaloo qabatanii wajjin jiraatan dhukkuboota hedduuf saaxilamu. 
Maaliif?
Sababni isaa xiinsammuu namootaaf qaama isaanii gidduu hariiroon jiru cimaa waan ta’eef. 
Dhukkuboota namoonni dhukkubsatan keessaa hedduun yaada isaan yaadan waliin walqabatu. 
Dhukkuboota akka dhiibbaa dhiigaa, dhukkuba onnee fi kkf irraa si bilisoomsa.
Maal jechuu akkan barbaade beekta. 
Nama si miidhe tokkoof dhiifama gochuun isaaf qofa utuu hin taane, ofii keefiyyuu bu’aa guddaa dha. 
Qorannoon saayinsii dhugaa kana deddeebi’ee mirkaneesseera. 
Namoonni gadoo kuusan, miira yakkamtummaa keessa jiraatanii fi dhiifama gochuuf fedha hin qabne carraan dhibee adda addaaf saaxilamuu isaanii daran guddaa dha.
Kanaaf dhaamsi ani siif dhaamu inni guddaan ofiif jedhii dhiisiif.
Maal wayyaree Danda’i. 
Namoonni amalli isaanii rakkisoon waliin jiraachuun akka malee ulfaatu ni jiru. 
Garuu danda’i.
Haa xiqqaatanillee malee namoonni miidhama gurguddaa sirratti hojjetan ni jiraatu. 
Danda’i. 
Jecha arrabaa ati raawwattee irraanfachuu hin dandeenyeen kan si waraanan kan sagaleen isaanii inni lafee namaa cabsu yeroo hundaa gurra kee irraa iyyu ni jiru.
Danda’i. 
Gaarummaa kee hammeenyatti jijjiiranii carraa argatan maraan maqaa keetti cilee kan diban ni jiru. 
Garuu danda’i.
Namni bineensa dha—bineensa haala mijataa eeggatee harka irraa nyaate nyaatu. 
Danda’i Irraanfadhu. 
Miidhama namoonni sirratti raawwatan yoo siif danda’ame irraanfadhu. 
Caba isaan si cabsan—isa miira kee miidhe—irraanfadhu.
3)Dhiifama gochuun yeroo kee isa gara fuula duraa siif miidhagsa.
Yaadadhu Dhiifama namootaaf taasisuun yeroo kee isa darbe hin jijjiiru. 
Miidhamni kee kanaan duraa yaadannoo sammuu—godaannisa—ta’ee hafa.
Uumaan dandeettii taatee yeroo darbee sirreessuu nuuf hin laanne. 
Jaallannes jibbines wanta kaleessa hojjenne irra deebinee qajeelchuu hin dandeenyu.
Waa itti hin daballu, waa irraa hin hir’ifnu.
Gaarummaan isaa garuu dhiifama gochuun yeroo kee isa gara fuula duraa siif miidhagsa. 
Hariiroo ati nama si miidhe sana waliin qabdu siif jijjiira. 
Miirawwan nama miidhan warra akka haaloo qabachuu, dheekkamsaa, aarii, ija ba’umsaa fi kkf irraa si oolcha. 
Jaalala akka horattu si taasisa. 
Guutummaan guutuutti nama dhiifama gooteef tokkoof miira jaalalaa horachuun salphaa dha. 
Biriyaant Maakgiil maal jedhan? “Dhiifama malee jaalalli hin jiru, jaalala malee dhiifamni hin jiru!” Dubbii dhugaa fi amansiisaa dha. 
Hin jaallattu yoo ta’e dhiisuufii hin dandeessu. 
Hin dhiiftuuf yoo ta’emmoo jaallachuu hin dandeessu.
Jaalladhu. 
Jaalalli filannoo hin qabu. 
Namoota gaarummaa siif oolan filattee jaallachuudhaan warra si miidhan jibbuun qajeelfama jireenyaa isa sirrii miti.
Uumama isaarraa eegalee namni kamiyyuu dadhabaa waan ta’eef balleessaa hundarraa bilisa ta’ee kan jiraatu hin jiru. 
Kanaaf jaalladhu. 
Namoota tokko tokko hojii isaanii yeroo yaaddu jaallachuun akka malee sitti ulfaata ta’a. 
Ta’ullee jaalladhu. 
Sababa hin funaaniin. 
Sababa malee jaalladhu. 
Namoota hundaaf jaalala haalaan hin murtoofne qabaadhu.
4)Dhiifama namaaf gochuun boqonnaa sammuu namaaf kenna.
Haala kam keessayyuu yoo jiraatte namni ati gadoo itti qabatte tokko utuu jiruu sammuun kee boqonnaa guutuu hin qabu. 
Dhiphina keessa jiraata. 
Yeroo itti namichaaf dhiifama godhurraa eegalee garuu ni boqota. 
Tarii nama tokko dhiifama gaafachuun kabaja keetti waan bu’u fakkaatee sitti ulfaachuu danda’a.
Namoota dhiphisanii yaadaniif dhiifama gaafachuun mallattoo kufaatii fi namaa gad ta’uuti. 
Akka itti balleessan utuu beekanii dhiifama gaafachuu sodaatu.
Kanarraa kan ka’e yeroo hundumaa miira yakkamtummaa keessa jiraatu. 
Kun bu’aa tokkollee hin qabu.
Dhiifama ilaalchisee dubbii Maatama Gaandiin dubbatan yaadadhu. 
“Namni dadhabaan tasuma dhiifama hin beeku. 
Dhiifamni amala namoota jajjabooti!” Bara jiraattu hundumaatti dubbii kana sammuutti qabadhu. 
Tasuma hin dagatin. 
Dhiifama gaafachuu fi taasisuu yoo dadhabde ati dadhaboota keessaa nama tokko dha jechuu dha. 
Yeroo barbaachisaa ta’e hundumaatti dhiifama nama gaafachuun sitti hin ulfaatin. 
Yoos boqonnaa sammuu argattaa.
5)Dhiifama gochuun ni danda’ama.
Namoonni tokko tokko, “Raawwadhee balleessaa kanaaf dhiifama gochuu hin danda’u Hin danda’u” utuu jedhanii dhaga’amu. 
Soba Miidhamni ati namootaaf dhiisuu hin dandeenye hin jiru. 
Seenaa yeroo gabaabaa dura dubbifne sana yaadadhu!
Dubartii tokkotu turte. 
Seenaa sana isheetu barreesse.
Mudannoo jireenya isheeti. 
Dubartittiin Yihudoota bara Hitler keessa miidhamni guddaan irra ga’e keessaa tokko turte. 
Maatii ishee waliin qabamtee bakka itti Yihudoonni qalamanitti geeffaman. 
Utuu isheen ilaaltuu abbaa fi haati ishee akkasumas obbolaan ishee marti ajjeefaman. 
Isheen haala nama ajaa’ibuun du’a oolte. 
Miseensota maatii ishee keessaa ishee qofatu lubbuudhaan hafe.
Yeroo dheeraa booddee yaa’ii tokko irratti seenaa dabarsite sana namootatti himte. 
Guyyaa sana akkuma isheen sana haasoftee waltajjii irraa buuteen namichi tokko sagalee ol ka’aadhaan boo’aa dhufee miilla ishee irratti kufe. 
“Maaloo dhiifama naaf godhi!
Dhiifama! Namni hamma koo si miidhe hin jiru.
Baay’een sitti balleesse. 
Dhiifama” jedhee iyye.
Isheen eenyummaa isaa hin beektu turte. 
Isa booda qabdee lafaa kaasuun eenyu akka inni ta’e gaafatte.
“Ani” jedhe namichi, “Loltuu isa utuu ati ilaaltuu maatii kee hunda dhukaasaan ajjeesee dha!” Mee yaadi. 
Yeroo sana miira attamiitu itti dhaga’ama jettee yaaddaa?”
Dubartittiin garaa dhiifamaa ajaa’ibsiisaa qabdi. 
Al tokko akka malee naatee miirri isheen haalaan ibsachuu hin dandeenye tokko itti dhaga’ame. 
Isa booda ofitti qabdee haammatee akka isaaf dhiifte itti himte. 
Namichi amanuu dadhabe. 
Isheen garuu garaa ishee guutuu dhiifteef. 
Badiin namichaa hamma malee ulfaataa ta’us isheen al tokkoo fi isa dhumaa dhiifteef.
Namni tokko nama miseensota maatii isaa hundumaa rasaasaan fixeef dhiifama guutuu gochuu erga danda’ee, dhimmi dhiifama gochuun ulfaatu maaliree? 
Natti hin mul’atu.
Atis dhiisii Miidhamteetta.
Karaa jireenyaa ati hamma har’aatti irra deemtee dhufte kana irratti namoonni baay’ee si miidhan jiru. 
Yoon kaan dhiise, kan abalu na irratti hojjete attamittan dhiisa jettee gaafatta. 
Lakki Yoo murteessite ni dandeesse. 
Badiin ati dhiisuufii hin dandeenye hin jiru. 
Ta’e jettee yoo sammuu kee amansiifteen alatti hunda isaa ni dandeessa.
Atis dhiifama barbaadda Atis nama dha. 
Wanti nama irraa adda si taasisu hin jiru. 
Akkuma namoonni si miidhan atis namoota miiteetta. 
Ati badii namoota hedduu yaadannoo sammuu kee irratti qabattee akkuma jirtu namoonni badii ati isaan irratti hojjetteef si komatan immoo meeqa ta’u laata? 
Hedduu dha. 
Akka carraa ta’ee ilmaan namootaa ija ittiin balleessaa nama biraa argan malee ija ittiin dogoggora mataa isaanii argan hin qaban. 
Yoo qabaatanis haalaan hin argu. 
Kun rakkoo walii gala ilmaan namootaati. 
Miidhama namoonni hojjetan addaan baasuu fi balaaleffachuutti beekamoo dha. 
Balleessaa mataa keenyaaf garuu iddoo hin laannu. 
Addunyaan kun akka nuti barbaannu qofaa akka taatu barbaanna. 
Akka obboleessa keenyaaf mijatu hin barbaannu.
Dhukkubni kun dawaa atattamaa barbaada.
Dogoggora obboleessa keetii qofa funaanuu utuu hin taane, dogoggora mataa keetiis yaadadhu. 
Miidhamni ati nama miitee miidhama namni si miidheen gad akka hin taane amani. 
Eyyee Amani Sitti badeera, atis balleessiteetta. 
Dubbii Gooftaa Yesuus sana yaadadhu! 
“Huuba ija obboleessa kee keessaa baasuun duratti utubaa ija kee keessaa baafadhu!”
Argitee Namoonni hedduun ija isaanii keessaa utubaa qabu. Utubaa sana garuu hin argan. 
Huuba xiqqoo ija namootaa keessa jirtu baasuuf harka isaanii diriirsu.
Maaliif laata Dhalli namaa maaliif ofittoo ta’aa? 
Kan isaa dhiisee maaliif dadhabbii namaa irratti xiyyeeffataa? 
Ofii of qulqulleessee maaliif obboleessa isaa yakkamaa taasisaa? 
Maaltu tuqe laata?
Dogoggora isaa isa hamma gaaraa guddatu dhiisee dogoggora nama biraa ishee xiqqoof aaree maaliif garaacha of dhukkubsaa? 
Ani maalan beeka!
Addunyaan kun isa yeroo kamiiyyuu caalaa yeroo ammaa kana namoota garaa dhiifamaa qaban barbaaddi. 
Gara balleeyyii—garaa bal’atanii— namoota waliin jiraatan. 
Garaa hin ballattu yoo ta’e addunyaan har’aa iddoo siif hin qabdu. 
Suuta suutaan balaaf si kennitee si geggeessiti. 
Yeroon kun kan warra yakka namootaa utuu hin taane faayidaa isaan irraa argatan irratti xiyyeeffataniiti. 
Dhugaadhaam Yeroon kun kan warra dogoggora isaaniif itti gaafatamummaa fudhatanii warra miidhan dhiifama gaafataniiti. 
Yeroon kun kan warra mataa irra keessa qabatanii deemanii utuu hin taane, kan warra gad of deebisanii haala isaan keessa jiran waliin namoota hubataniiti.
Namni garaa dhiphatu, namni hin obsine, namni dhiifama gaafatee dhiifama hin fudhanne addunyaa har’aaf hin malu. 
Salphaadhumatti gatii isaa kennitiif.
Miindaa isa barbaachisu kenniteefii gara addunyaa itti aanuutti dabarsiti.
Kanaafuu—dhaga’i lubbuu koo—addunyaa irra hamma jirtutti dhiifama gochuu malee filannoo biraa hin qabdu. 
Nama malee addunyaa irra jiraachuu akka hin dandeenye, dhiifama gochuudhaan malees jiraachuu hin dandeessu. 
Waan dandeessu sitti hin fakkaatin.
Dhiifama gaafachuu fi kennuun mallattoo bilchinaati.
Yeroo barbaachisaa fakkaatee sitti mul’atu hundumaatti sana gochuuf booddee hin deebi’in. 
As irratti maal jedhuun hin barbaachisu. 
Namoonni maaliyyuu haa jedhan, jechi isaanii dhiibbaa akka sirratti taasisu heyyamuu hin qabdu. 
Hammamuu yoo waan gaarii hojjette namoonni si qeequu hin oolan.
Kun waanuma jiru. 
Dogoggora irraa hammamuu yoo of eeggatte namoonni dogoggora jedhanii waan yaadan hin dhaban.
Qeeqa namootaa sodaachuun eenyummaa kee isa dhugaa jiraachuu akka ati hin dandeenye si daangessa.
Yaadni namni siif kennu yeroo tokko tokko barbaachisaa ta’ullee geengoo jireenya kee naannessu garuu ta’uu hin qabu. 
Of dandeessee murtoo mataa kee fudhachaa jiraachuudhaa yoo baatte ati nama ofitti amanamummaa hin qabnee dha jechuu dha. 
Sun immoo balaa guddaa qaba. 
Hojii hojjettu hundumaaf yaada namootaa irratti hirkachuu si gaafata jechuu dha. 
Nama akkanaa ta’uun immoo maal jedhuu sodaattee waan qajeelaa hojjechuu akka dhiiftu si taasisa.
Yaada qeeqaa namoonni siif kennan ilaalchisee namichi Joonaas Saalk jedhamu—namichi yeroo jalqabaaf kittibaata pooliyoo abuure—sun maal akka jedhe ni yaadatta jedheen amana. 
“Jaqaba namoonni akka ati sirrii hin taane sitti himu. 
Isa booda sirrii akka taate, garuu hojiin kee barbaachisaa akka hin taane sitti himu. 
Dhuma irratti, sirrii ta’uu kee, hojiin hojjettus faayidaa akka qabu sitti himu!”
Jireenyi kee yaada namootaa irratti akka bu’uureffamu taasisuudhaan, nama dhiifama gaafachuuf ofitti amanamummaa hin qabne hin ta’iin.
Namoota itti balleesseera jettee yaaddu hunda dhiifama gaafadhu. 
Balleessaa sammuun kee itti amanu hundaaf dhiifama gaafadhu. 
Kana namnis Waaqnis ni jaallata. 
Kitaabni amantaa yaada kanaan mormu hin jiru. 
Kitaaba warra seexanaaf sagadanii— Satanism—yoo ta’e malee kan dhiifama balaaleffatu hin argine—ani. 
Quraanni dhiifama ni jajjabeessa.
Macaafni Qulqulluunis akkasuma dhiifamaaf iddoo guddaa kenna. 
Qajeelfamni amantaa Waaqeffataas yoo ta’e yaada kana ni jajjabeessa.
Iddoo kamittiyyuu, haala kam keessattiyyuu, yoomiyyuu dhiifamni barbaachisaa dha. 
Ilaalchi ati dhiifama irratti qabdu sirrii haa ta’u. 
Dhimma kana ilaalchisee ejjennoon kee maaliiniyyuu kan raafamu hin ta’iin. 
Dhiifamni ajandaa gurguddootaati. 
Gocha sammuu namoota gurguddoon raawwatamuu dha.
Madaallii bilchina sammuu dhala namaati dhiifamni. 
Carraa guddaa ilmaan namaaf kennamee dha. 
Itti fayyadamuunimmoo ga’ee si irraa eegamuu dha.
Har’a murtoo tokko akka murteessitun siif dhaama.
Yoo dandeesse nama hundaa wajjin nagaatti jiraachuuf garaa dhiifamaa qabaadhu. 
Namoota hundumaaf dhiisi. 
Dhiisiif! Jaraaf dhiisi!
Ni dandeessa!
Haala koo ilaalee kan natti murteessu.
Hin dandeessu jedhee mogolee na buusu.
Dadhabbii koo ibsee hamilee na cabsu.
Waa akkan hin hojjenne booddee na deebisu.
Amma deebiin qabaaf waanan ittiin jedhu.
Dubbadheen falmadha afaan hin qabadhu.
Nan danda'an jedha eenyutu naan morma?
Kaayyoo koo dhugoomsuun ni danda'ama!
Hin danda'u jedhee sammuun koo hin amanu.
Abdii kutee taa'ee kufaatiif nan kennu.
Karaa dogoggoree dalga na hin hoogganu.
To'annoo koo jala abjuun koo hundinuu.
Sichi of hin tuffadhu xiqqeessee of ilaalee.
Eenyummaan koo sirriin amma erga naaf galee.
Kutannoo guutuunan hojiif ka'a malee.
Mammaradhee hin taa'u waan fedhe ta'ullee.
Amansiifadheera itti himee sammuu koo.
Booddee akka hin deebine sodaatee waan tokko!
Jaarraa 20ffaa gara dhumaatti, lubni beekamaan Miilton Raayit jedhamu biyya Amerikaa keessaa, afeeramee barreeffamoota yeroo sana barreeffaman beekamoo keessaa tokko irratti yaada akka kennu gaafatame.
Barreeffamichi ilmaan namootaa meeshaa ittiin qilleensa keessa barrisan hojjechuu akka isaan danda’an kan dubbatu ture. 
Lubichi akkana jechuun yaada kenne: “Barrisuuf kan uumaman ergamoota Waaqayyoo qofaa dha. 
Dhalli namaa barrisuu hin danda’u!”
Yeroo muraasa booda dargaggoonni waggaa soddomoota gara jalqabaa turan—obbolaan lakkuu—yaada luba kanaa soba ta’uu isaa mirkaneessuuf yaalii eegalan. 
Meeshaa ittiin barrisan hojjetanii dhalli namaa barrisuu akka danda’u argisiisuu fedhan. 
Kaarolaayinaa Kaabaa, qarqara laga Kiitiiy Haawukitti hojii isaanii eegalan. 
Gara jalqabaatti yaaliin isaanii milkaa’aa ta’uu baatus, yaalii yeroo murtaa’ee booda yeroo jalqabaaf meeshaa hojjetaniin meetira 40 ol ka’anii barrisan. 
Sana gochuu isaaniin dubbiin lubichaa soba akka ta’e argisiisan. 
Maqaan isaanii eenyu? 
Wiilbarii fi Orviil— ijoollee luba Miilton Raayit lachan! 
Iddoo abbaan isaanii akka hin danda’amne dubbatetti akka danda’amu mirkaneessan. 
Ni danda’ama!
Maal seete?
Yeroo hundumaa sammuu kee amansiifnaan ni dandeessa.
Sammuun namaa raawwatee daangaa akka hin qabne Naappooliyoon Hiil nutti himeera. 
“Sammuun namaa daangaa hin qabu—yoo abbaan isaa of daangesse malee!”  jedhe. 
Dhimmichi dhimma ilaalcha mo’ichaa qabaachuuti.
Henerii Foord guyyaa tokko gara Toomaas A Ediisen deemee yaada guddaa tokko qoodeef. 
Meeshaa nama baatee deemu—konkolaataa—hojjechuuf wixinee barbaachisaa akka qopheessee fi sana irratti hojjechuu eegaluu akka barbaadu mariisise. 
Ediisen argannoowwan gurguddoo addunyaa kana fayyadan abuuruudhaan haalaan beekamaa waan tureef gara isaa deeme. 
Ediisen yaada Foord kana dhaggeeffatee deebiin inni isaaf deebise hojiif kan nama hamileessu hin turre.
“Wanta bira ga’uu hin dandeenye maaliif abjoottaa? 
Kun bar hin danda’amu. 
Ofumaa yeroo kee gubuun hin barbaachisu.
Kana mannaa gara mana hojii kootii kottu. 
Hojiin siif kennaa na waliin hojjedhu!” isaan jedhe. 
Foord dubbii kanaan miidhamullee abdii hin kutanne. 
Deebi’ee galee hojicha eegale. 
Danda’ee akka hin dandeenye isa isatti himetti akka danda’u argisiisuu fedhe. 
Yeroo murtaa’eef jabaatee irratti hojjete. 
Wareegama barbaachisu hunda baasee hamma dhumaatti itti ciche. 
Guyyoota keessaa gaaf tokko konkolaataa isaa konkolaachisee deemsa eegale. 
Mo’ichaan hojii isaa xumure. 
Ni danda’ama! Maaliif hin danda’amu?
Ogeessi muuziqaa beekamaan biyya Raashiyaa—Luwis Armistiroong—jalqaba hojii isaa irratti gufuun guddaan isa mudatee ture. 
Guyyaa tokko dorgommii muuziqaa tokko irratti hirmaachuuf deeme. 
Nootaawwan muuziqaa akka inni taphatuuf isaaf kennaman keessaa muraasa qofaa taphatee isa kaan dadhabee dhiise. 
Namoonni murteessuuf iddoo sana turan ariifatanii itti murteessan. 
“Nama muuziqaa akka taatu kan si taasisu ga’umsa homaa of keessaa hin qabdu!” ittiin jedhan. 
Gaddee boo’e. 
Garuu abdii kutee hojii muuziqaa hin dhiifne. 
Hiriyyoota isaan akkana jedhe, “Isaanillee ga’umsa homaa hin qabdu naan jedhan. 
Ani garuu muuziqaan akka na keessa jiru nan beeka!” Guyyaa sanarraa eegalee muuziqaa isa keessa jiru addunyaatti argisiisuuf halkanii fi guyyaa cimee hojjete. 
Yeroo murtaa’ee booda ogeeyyii muuziqaa gurguddoo addunyaa kanaa keessaa tokko ta'uu danda'e. 
Ni danda’ama.
Waan gochuun siif ta'u.
Galmee jechootaa kee irraa jecha tokko haquuf yoo carraa argatte maal haquu akka qabdu beektaa? 
Jacha tokko. 
Jecha diina dhala namaa ta’e tokko. 
Jecha kaayyoo gurguddaa hedduu karaatti hambisee, mul’ata hedduu danqee, namoota hedduu galma isaanii hankaakse tokko. 
Jecha, Hin danda’amu jedhu haquutu siif ta’a. 
Galmee jechootaa irraa haquu hin dandeessu. 
Sababni isaa jechichi kan dhuunfaa kee miti, kan uummataati. 
Garuu sammuu kee keessaa haquu dandeessa. 
Sammuu kee keessaa haqxe jechuun ni milkoofte jechuu dha. 
Yaadadhu! Iddoo milkaa’inni itti eegalu—yeroo hundumaa— sammuu namaati.  
Utuu hojiidhaan hin milkaa’in dura ilaalchaan milkaa’uu qabda. 
Kufaatiif sababni akka hin jirre amani. 
Yaadonni gurguddoon lama sammuu kee hoogganu:
milkaa’inaa fi kufaatii. 
Jaallattus jibbitus yaadota kana lamaan keessaa isa tokkoon hoogganamta. 
Yokiinimmoo lachuun isaanii dabareedhaan si geggeessu. 
Carraan gaariin ati qabdu garuu yaadota kanneen ofii kee filattee kan yaaddu ta’uu isaati.
Wanti ati deddeebitee sammuu keetti himtu si dhuunfata.
Xiinsammuun maal nu barsiise? 
Kitaabota namoota gurguddoo irraa maal baranne? 
Keessi sammuu keenyaa gola ijaan hin mul’anne lama akka qabu baranne. 
Inni tokko isa gara alaa (conscious mind) yoo ta’u, inni biraanimmoo isa gara keessaa (gol-keessoo-sammuu) isa subconscious mind jedhamuu dha. 
Kutaan gara alaa sun waan hundumaaf sababa barbaada. 
Akka salphaatti hin amanu. Wantota ta’an hundaaf sababa funaana. 
Nan barrisa yoo jette, koochoo dhabuu kee sababa godhachuudhaan akka ati hin dandeenye siif hima.
Siif himee siif mirkaneessa. 
Siif mirkaneessee si amansiisa.
Hojii guddaa tokko hojjechuuf yommuu karoorsitu sababoota akka ati hin dandeenye si taasisan siif tarreessa. 
Seen-duubee kee si yaadachiisee abdii si kutachiisuun karoora kee akka dhaabdu si taasisa.
Kutaan sammuu inni keessaa sun humna ajaa’ibsiisaa kan hamma ammaatti saayinsiin sirriitti ibsuu dadhabe of keessaa qaba. 
Akka isa gara olii sana sababa hin funaanu. 
Wanta itti himame hunda—dhugaas ta’u soba—ni amana. 
Akka kutaa isa olii dammaqaa miti. 
Kutaa dhokataa humna dhokataa of keessaa qabuu dha.
Egaa waanuma ati itti himtu mara dhugaa dha jedhee kan fudhatu gol-keessoon-sammuu kee waan dhaga’e sana hunda akkuma dhaga’etti si irratti hojjeta. 
Jecha biraan siif ibsuuf, gol-keessoon-sammuu maasii waanuma ati irra dhaabde siif biqilchuu dha. 
Yeroo muraasa booda isa irra facaafte sana irraa haammata. 
Sunimmoo carraa jireenya keetii siif murteessa. 
Waan ati isatti kennatte deebisee siif kenna.
Wanta itti kennitu filachuun ga’ee sirraa eegamuu dha.
Kanaan wal-qabatee dubbiin ati of irratti dubbattu yeroo hundumaa wanta gaggaarii qofa ta’uu qaba. 
Ani nama hin ta’u yoo jette kutaan sammuu inni keessaa sun sana qabatee akka ati nama hin taane si taasisa. 
Anaaf hin darbu jettee dubbii yoo baay’ifte siif hin darbiin hafa. 
Maaliif? Sammuun kee waan amane sana raawwata waan ta’eef.
Yeroo haalonni namatti ulfaatan, yeroo wanti hundi bitaa nama galu, yeroo addunyaan kun dalga nama ilaaltu waan gaarii dubbachuun akka ulfaatu nan beeka. 
Gumgumuun, ofirratti waan hamaa dubbachuun, abaaruu fi jechoota abdii kutannaa of irratti labsuun filannoo isa dhumaa yeroo itti ta’utu jira. 
Ta’ullee, dhugaa ani armaan olitti ibse irraa ka’uun yeroo kamiyyuu waan gaarii duwwaa of irratti dubbadhu.
Haalonni ni jijjiiramu. Wanti har’a mul’atu bor ni dhabama.
Yeroon Waaqa malee waan hin jijjiirre hin qabu. 
Har’a yoo hin milkoofne bor milkoofta. 
Amma yoo dukkanaa’e xiqqoo turee siif bari’a. 
Bari’uuf dhi’ee bar! Haalonni dhufanii darban dubbii arraba keetii hin murteessin.
Yeroo hundumaa nama abdii qabu—nama egeree miidhagaan itti mul’atu—ta’i. 
Abdiin boba’aa injiinii jireenya namaa sochoosu akka ta’e beekkadhu. 
Namni abdii hin qabne abdii nama kutachiisa. Ofii bitaa yoo itti gale bitaa nama galcha.
Waan dubbifne sana ni yaadattaa? 
Bara Xaaliyaanonni mo’amanii salphinaan biyya isaaniitti deebi’an bara lola Aduwa sana waan ta’etu jira. 
Giraaziyaaniin—aanga’aan loltoota Xaaliyaanii yeroo sanaa—mataa buusee yelloodhaan fuula Beniitoo Musiloonii dhaabate. 
Deebii akka kennuufis gaafatame. 
Akkamitti Itoophiyaan akka isaan mo’atte, meeshaa hammayyaan utuu lolanii akkamitti akka mo’aman deebisuuf dhaabatee jira. Dhuma irratti waan tokko dubbate:
Sabni dalga itti gale dalga nu galche (The confused people confused us!) jedhe. 
Amma yeroon kun yeroo ani seenaa si barsiisu miti. 
Bakki isaas bakka sanaaf mijatu miti. 
Dubbii Giraaziyaanii kana fayyadamuufan jedhe. 
Namni bitaa itti gale nagaa hin dubbatu. 
Al tokko yoo abdii kutate dubbii abdii kutannaa qofa haasa’a. 
Waakkii namatti dubbatee hamilee namaa ajjeesa. 
Kanaafuu, nama abdii kutate baqadhu. 
Nama abdii kutate jechuun nama du’a ofitti murteessee namoota isaan kaanis ajjeesuuf summii baatee deemuu dha. 
Irraa fagaadhu. 
Baay’ee waliin hin dubbatin.
Yeroo dheeraa waliin hin dabarsin.
Atimmoo abdii qabaadhu. 
Dhugaa qabatamaa keessa jirtutti gammaduudhaa yoo baatte abdii dura kee jirutti gammadi.
Gammachuun kennaa qaamni jireenya keen ala ta’e siif kennu miti. 
Gammachuun wanta ati ofii keetii uummattuu dha. 
Gammaduu yoo barbaadde yoomiyyuu sababa hin dhabdu. 
Gadduus yoo barbaadde sababoota lakkoofsa hin qabne argatta.
Namni mo’u abdii hin kutu; namni abdii kutu hin mo’atu jedhama. 
Abdii qabaadhuu itti gammadi. 
Yoo beelofte abdii nyaadhu. 
Yoo dheebotte abdii dhugi. 
Yoo uffata dhabde abdii uffadhu. 
Eyyee, abdii qabaadhu.
Egaa akka dandeessu sammuu kee amansiifnaan wanti siif dadhabamu hin jiru. 
Hamma humna nama tokkootti wanta karoorsite hunda bira geessa. 
Yoo milkoofte milkaa’ina keef sababni inni guddaan sammuu kee amansiisuu keeti. 
Yoo kuftes sababni kee sanuma. 
Gufuu fi qormaanni jireenya keessatti si mudatan dalga akka ati yaaddu si hin taasisiin.
Jireenyi nama kamiiyyuu qormaatuma.
Jireenyi qormaata dha. 
Tarii haala amma keessa jirtu keessaa baatee haala xiqqoo fooyya’u keessa utuu seentee sammuun kee boqonnaa akka argatu yaadda ta’a. 
Garuu akkana miti.
Hammamuu guddadhu, hammamuu milkaa’i sadarkaan jireenyaa hundi qormaataa fi rakkina mataa isaa qaba.
Namichi maal jedhe? 
“Nama guddaa ta’ee gaara beekamtii ol ka’aarra ga’ee addunyaa kana irratti beekamuun hawwii koo umurii guutuu ture. 
Jabaadhee hojjedhee iddoon yaade ga’eera. 
Fiixee gaarichaa irra ejjedheera. 
Garuu dhugaan ani isiniif mirkaneessu tokko jira. 
Gaaricha irra homtuu hin jiru!” jedhe. 
Ol ka’insi jireenyaa rakkina irraa bilisa ta’e hin jiru.
Dubbii dhi’oo kana dubbifne sana yaadadhu! Jireenyi qormaata namoonni muraasni qofti qabxii gaarii fidanii darbanii dha. 
Sababni isaa hundi keenya waraqaa qormaataa kan mataa keenyaa adda addaan akka qabnu hin hubatan.
Waraqaan qormaataa isaanii kan namoota biroo waliin tokko itti fakkaata. 
Akkanatti waan yaadaniif deebii namoota biroo irraa galagalchu. 
Dogoggora uuman irraa kan ka’e kufanii argamu. 
Hundi keenya gaaffii qormaataa adda addaa qabna.
Gaaffii kee obboleessi kee hin hojjetu. 
Atis gaaffii isaa hin hojjettuuf. 
Wanti nama gaddisiisu—egaa—namoonni hedduun jireenya isaanii kan namoota isaan kaanii fakkeessuuf utuu yaalanii darbu. 
Hundi keenya orijinaala taanee dhalanna. 
Hedduun keenya garuu waraabbii (copy) taanee duuna kan jedhe tokko eenyu dhaa?
Na dhageessaa? 
Toora fiigichaa kan mataa keetii irra fiigi malee kan nama biraarra hin deemin. 
Eenyuuniyyuu hin akkeessiin. 
Ati si’uma. 
Of ta’uuf uumamte malee eenyuunuu ta’uuf hin uumamne. 
Maaliif akkeessitaa? Uumaan nama akka kee lama addunyaa irratti hin barbaadu. 
Atii fi namichi ati akkeessitu eenyummaa mataa keessanii akka qabaattan barbaada. 
Waaqni nama wal fakkaatu lama uumee hin beeku.
Meeshaa ittiin si hojjete (uume) cabsee gateera siin jedhe barreessichi. 
Sana jechuun namni si fakkaatu kan biraan addunyaarra hin jiru jechuu dha. 
Erga uumaan meeshaa ittiin si uume cabsee gatee, atis meeshaa ittiin namoota akkeessitu cabsii gati. 
Na amani Sun hin barbaachisu. 
Homaa si hin fayyadus.
Mee furtuu milkaa’inaan siif hima. 
Ni dandeessa Kana of amansiisi. 
Sammuun dhala namaa waan tokko sirriitti fudhachuuf guyyoota 21 akka itti fudhatu qorattoonni xiinsammuu ibsaniiru.  
Maal jechuu dha—kun? Barsiifata haaraa tokko haalaan akka inni qabatu leenjii torban sadii sammuu keef kennuu qabda jechuu dha. 
Guyyoota 21'f ganama ganamaa fi galgala galgala, akka dandeessuu fi humna ga’aa akka qabdu deddeebitee sammuu keetti yoo himte ni amansiifta. 
Sagalee ol ka’aadhaan dubbachuutu siif ta’a. 
Isa booda gol-keessoon-sammuu (subconscious mind) kee akkuma jirutti dubbii kee amanuudhaan hojiitti siif jijjiira.
Dursitee kufaatii hin abjootin. 
Barattoonni tokko tokko utuu barnoota hin eegalin dura kufu. 
Akka kufan of amansiisanii barnoota waan eegalaniif kufu. 
Qonnaan bultoonni tokko tokko utuu sanyii hin faacafatin dura akka midhaan hin margine labsu. 
Midhaanichis akkuma isaan jedhan sana ta’a.
Wanta uumaan keessa kee kaa’e—dandeettii kee—addaan baaftee irratti hojjennaan ni dandeessa. 
Nama akka kee fayyaa guutuu qabu haa turuu, namoonni hir’ina qaamaa qaban hedduun gufuu isaanii gara riqicha ittiin gama milkaa’inaatti ce’aniitti jijjiiranii mo’achuu isaanii seenaan ragaa dha.
Seenaa erga kaasnee waan ati yaadachuu qabdu tokkon siif hima. 
Dorgommii Olompikii bara 1960 taasifame irratti yeroo sadii walitti aansitee mo’chuun badhaasa warqee kan fudhatte nama miilli ishee naafa turee dha. 
Maqaan ishee Wiilmaa Rudoolfi jedhama. 
Biyya Amerikaa, Teneseetti kan dhalatte Wiilmaan umurii waggaa afuriitti dhukkuba pooliyoo ishee mudateen miilli ishee laamsha’ee hafe. 
Mucummaa isheedhaa kaastee garuu atileetii addunyaa irratti beekamtuu ta’uu hawwiti turte. 
Naafa atileetummaan itti bareedu!
Umurii waggaa 15 tti Yuuniversiitii Teenesee seenuun leenjisaa maqaan isaa Eed Teempil jedhamuun wal argite.
Leenjisichaanis akkana jette, “Addunyaa kanarraa durba hundumaa caalaa fiigdu ta’uun barbaada!” Leenjisichi hamilee ishee ajaa’ibsiifachuudhaan akkana jedhe, “Hafuura qabdu kanaan eenyuyyuu si dura dhaabachuu hin danda’u.
Dabalataan, anis sin gargaara!” Shaakala barbaachisaa erga taasiftee booda, dorgommii Olompikii sanatti dhi’aatte.
Dorgommicha wanti sodaachisaa taasisu sababni tokko tureera. 
Dubartoota isheen morkattu keessaa tokko Juuttaa Henii dubartii dorgomtee mo’amtee hin beekne turte. 
Juuttaa mo’achuun hojii ulfaataa ture.
Haala nama ajaa’ibsiisuun, Wiilmaan—miilli ishee naafatee utuu jiruu—Juuttaa morkachuudhaan dorgommiiwwan meetira 100, 200 fi 400 sadanuu mo’attee badhaasa warqee gonfachuun addunyaa kana safuu jechisiifteetti. 
Hojiin ishee bara sanaa seenaa ta’ee hafe: Dorgommii Olompikii bara 1960 keessatti dubartiin naafti tokko hundumaa caalaa ariitiidhaan fiigde jedhame. 
Hamma har’aatti seenaan ni yaadata.
Waaqa hin dhibin! Ati hir’ina qaamaa gosa kam irraayyuu bilisa. 
Fayyaa guutuu erga qabaattee akka ati kaayyoo kee bira hin geenye kan si taasisu hin jiru. 
Gufuun si dura dhaabbatee si daangessuu danda’u—akkuman kanaan dura siif hime—si’uma mataa keeti. 
Situ karaatti si hambisa! Hin danda’u jettee yoo amante eenyuyyuu si hin dandeessisu. 
Nan  danda’a yoo jettemmoo eenyuyyuu karaatti si hin hambisu.
Yoo yaadota mo’ichaa yaadde lafa kaateef ni geessa.
Umuriin namaa dirree waraanaa namni biraan namaaf hin lolle dha. 
Situ lolata. 
Yoo mo'atte situ badhaafama. 
Yoo kufte situ itti hadheeffama. 
Addunyaan kun namoota gosa lamaan guuttee jirti. 
Mo'attootaa fi mo'amtoota. 
Garaa garummaan isaanii maal akka ta'e ibsuun garee keessa jirtu beektee yoo bakka siif hin malle jirta ta'e akka iddoo kee sirreeffattuuf si gargaara. 
Garaa garummaa garee lachuu gidduu jiru barreessaan Shiiv Keeraa jedhamu kitaaba isaa You Can Win jedhu keessatti haalaan ibseera. 
Mee akka armaan gadiittan muraasa isaanii siif tarreessa:
Mo'attoonni yeroo hundumaa qaama furmaataati; mo'amtoonni immoo qaama rakkinaati.
Mo'attoonni sagantaadhaan hojjettu; mo'amtoonni immoo sababa barbaadanii itti qabatu.
Mo'ataan, "Siifan hojjedha" jedha; mo'amaan immoo, "Sun hojii koo miti" jedha.
Mo'ataan rakkina hundumaaf deebii arga; mo'amaan immoo deebii hundumaaf rakkina arga.
Mo'ataan, "Ulfaachuu ni danda'a, garuu ni danda'ama" jedha; mo'amaan immoo, "Ni danda'ama ta'a, garuu ni ulfaata" jedha.
Mo'ataan yeroo dogoggora uumu, "Nan dogoggore" jedha; mo'amaan immoo yoo dogoggore, "Balleessaa koo miti" jedha.
Mo'ataan wareegama fudhatee hojjeta; mo'amaan immoo waadaa akkasumaanii seena.
Mo'attoonni abjuu qabu, mo'amtoonni immoo wixinee (scheme) qabu.
Mo'attoonni, "Waan tokko hojjechuun qaba" jedhu; mo'amtoonni immoo, "Wanti tokko hojjetamuu qaba" jedhu.
Mo'attoonni garee wajjin hojjetu; mo'amtoonni immoo garee baqatu.
Mo'attoonni waan argachuuf jiran argu; mo'amtoonni immoo miidhama isaan qunnamu argu.
Mo'attoonni wantota danda'aman argu; mo'amtoonni immoo rakkina argu.
Mo'attoonni humna qaban argu; mo'amtoonni immoo yeroo isa darbe qofa yaadu.
Mo'attoonni wanta dubbatan filatu; mo'amtoonni immoo wanta filatan dubbatu.
Mo'attoonni waan dubbatan beeku; mo'amtoonni immoo waan beekan dubbatu.
Mo'attoonni jecha salphaadhaan falmii guddaa dabarsu; mo'amtoonni immoo jecha ulfaataadhaan falmii xiqqaa dabarsu.
Mo'attoonni waan isaan fayyadu irratti xiyyeeffachuun waan isaan hin fayyadnerraa fagaatu; mo'amtoonni immoo waan isaan hin fayyadne irratti xiyyeeffachuun waan isaan fayyadu irraa dheessu.
Mo'attoonni filoosoofii akkana jedhu hordofu: "Namni biraan akka si irratti hin hojjenne kan barbaaddu nama biraa irratti hin hojjetin; mo'amtoonni immoo
filoosoofii akkana jedhu hordofu: 
"Utuu isaan dursanii si irratti hin hojjetiin namoota biroo irratti hojjedhu."
Mo'attoonni ni hojjetu; mo'amtoonni immoo akka hojjetamu taasisu.
Mo'attoonni mo'achuuf karoorsu, of qopheessus. 
Jechi baay'ee barbaachisaan of qopheessuu isa jedhuu dha.
Atihoo? Eessa jirtaa? Mo'ataa moo mo'amaa dha ati? 
Of ilaali! Of sirreessi!
Milkaa'i!
Amanamaa ta'i!
Harmee jaallatamtuu haadha ijoollee hedduu.
Ilmaan baay'ee hortee danuu utuu qabduu.
Naaf dabarsu jettee utuu isaan eegduu.
Akka isheen abdatte ta'uu didan hunduu.
Harka isheerraa nyaatee irraa dhugee uffatee.
Hamma dandeesse hunda harmeen kunuunsitee.
Utuu itti hin hir'isiin jaalalaan guddiftee.
Bara naaf dabarsa jettee isa abdattee.
Nama guddaa ta'ee gaafa iddoo qabatu.
Barcuma qabatee taayitaa yoo argatu.
Aangootti ol ba'ee yommuutti jabaatu.
Wanta biraa ta'ee yaadni isaa hundumtuu.
Bu'aa xiqqoof jedhee harmee isaa gurguree.
Oolmaa ishee dagatee harka ishee irraa mure.
Qabeenya ishee saamee orma qisaasessee.
Warra ishee miidhanitti karaa agarsiise.
Alagaan hin komadhu inni maal na godhe?
Miixadhee isan da'e mucaa kootu na miidhe.
Jettee boossi harmeen imimmaan lolaastee.
Waa'ee dhala isheetii isa imaanaa nyaatee.
baay'istee gadditee!
Biyya Ingiliziitti, namicha baankii keessaa hojjetu tokkotu ture. 
Guyyaa tokko hoogganaan isaa isa waamee waan tokko itti dubbate. 
"Yoo abalu dhufee na barbaade hin jiru jedhi" jedhe. 
Hojjetichi ija hoogganichaa keessa ilaalaa, "Maaliif? 
Bakkadeemtu qabdamoo?" jedhee gaafate. 
Hoogganichis, "Lakki, hin deemu. 
Namicha waliin wal arguu waanan hin barbaanneef malee" jedhe. 
Hojjetichideebiseefii, "Ani hin sobu. 
Utuu ati jirtuu hin jiru hin jedhu.
Kun qajeelfama jireenyaa ani hordofu waliin hin deemu" jedheen. 
Hoogganaan akka malee aare akkasumas Ni dheekkame.
Hojjetichi garuu sagalee tasgabba'aadhaan akkana jedhe, "Kabajamaa hoogganaa koo, kun si dheekkamsiisuu hin qabu.
Amala koo kanatti gammaduutu siif ta'a. 
Har'a siif sobuu diduun koo yeroo biraa akka ani si hin sobne argisiisa. 
Siif hin sobu jechuun si hin sobu jechuu dha!"
Bara itti amanamummaan namootaa gad-dhumaa deeme keessa akka jirru beekamaa dha. 
Amanamummaan jireenya dhala namaaf baay'ee murteessaa ta'ullee, suuta suutaan garuu dhabamaa jira. 
Mudannoo guyyaa guyyaatti ta'u irraa ka'uudhaan namni tokko isa kaan amanuu dadhabeera. 
Orma haa turuu obbolaan maatii tokko keessatti dhalatanii guddataniyyuu wal hin amanan.
Akka namni waliif hin amanamne wantota taasisan keessaa inni guddaan bu'aa mataa ofii barbaaduu dha. 
Dhalli namaa bineensa of qofaaf dursa kennuudhaan beekamu yoo ta'u, ofittummaan isaa amanamummaa isaa gaaffii keessa galcheera. 
Xinnaan hin amanamu, guddaan hin amanamu.
Inni beeku hin amanamu. 
Inni hin beekne hin amanamu.
Amanamummaa ilaalchisee wanti nama gaddisiisu yoo jiraate, bara kana keessa dhuguma namni amanamu yoo jiraate akka gowwaatti lakkaa'amuu isaati. 
Nama haalota waliin deemuu dadhabe, nama bara biraa hafe jedhama. 
Kun dogoggora guddaadha.
Namoota waliin dha'anii haala mijeeffatantu akka namoota sirriitti lakkaa'ama. 
Keessumaa namoota aangoo qabanitti fayyadamuudhaan faayidaa uummataa dagatanii kan mataa isaaniif jiraatantu akka namoota sirriitti ilaalama. 
Garuu maaliif?
Amanamummaan dhibuu irraa kan ka'e malaammaltummaan jecha qalbii namaa hawwatu ta'eera. 
Baroota murtaa'anii as jecha nuti irra deddeebinee dhageenyuu dha. 
Bakkaa fi taayitaa qabanitti fayyadamuudhaan namoota saamuu.
Hawaasa ofii isaafuu waa hin qabne gidirsuudhaan ishee inni qabu irraa saamuu. 
Uummataaf hojjechuuf aangoo fudhatee namni uummata hatu gantuu dha. 
Gantummaa dhugaa dha sun. 
Saba ofii ganuun harka nama guddise cabsuu dha. 
Gochi akkanaa gocha kaleessa seenaa keessatti warri akka Goobanaa Daacceefaa raawwatanii gaditti hin ilaalamnee dha.
Haati hiyyeessaa qabeenya hin qabnerraa walitti qabdee fiddee kennitiif. 
Imimmaan ishee dhangalaasaa itti hiixatti.
Yelloo tokko malee harkaa fudhatanii itti fayyadamu. 
Utuu sammuun isaanii yakkamtummaa isaaniif itti iyyuu sagalee dhugaa keessa isaaniitii dhaga'aniif deebii kennuu dhiisu.
Himannaa sammuun isaanii isaanitti dhi'eessu jalaa dhokachuuf alkoolii dhugu. 
Gochaawwan barbaachisoo hin taane keessatti hirmaatu. 
Kun dhugaa hawaasi keenya beekuu dha.
Ofii addunyaan kun addunyaa haqni hoogganuu dhaa? 
Haqa
beektii addunyaan? 
Namoota isheen baattee jirtu keessaa meeqatu sammuu haqaa fi amanamummaatti amanu qaba laata? 
Dhaloonni haaraan ka'aa jiru abboota isaarraa maal barate laata?
Kan hojjetoota mootummaa qofaatti! 
Namni harki isaa qulqulluun muraasa. 
Baay'ee muraasa. 
Fooliin dhugaa waajjira isaanii irraa kan hin urgoofne, sobaan oolanii sobaan kan bulan, sobaan dubbatanii sobaan kan raawwatan, sobaan waadaa seenanii sobaan kan xumuran meeqaa fi meeqa.
Miindaan isaanii giddu galeessa ta'ee utuu jiruu waliin dha'uudhaan mana akka muuziyeemii namni itti yaa'ee ilaalu kan ijaarratan. 
Itti dadhabanii maallaqni isaan argatan hojjechuu kan hin dandeenye waan hedduu hojjetanii kan arginu hedduu dha. 
"Waraabessatti gogaa hin fe'an" jedhee Oromoon akka mammaaku, mootummaan waraabessa meeqatti gogaa fe'ee gogichi nyaatamee dhume. 
Hiyyeessi utuu boo'uu, cunqursaan borcii baasa.
Naannoolee hedduutti argee kanan taajjabe dhugaan na ajaa'ibee fi na gaddisiise, dhukkubni qoricha dhabe, kan baay'ee na yaachisu tokko—barbaacha bu'aa karaa dalgaa.
Seenaa keessatti yoo ilaalle hamma Oromoon Oromoo miidhe alagaan Oromoo hin miine. 
Ofitti murteessuu dadhabnee orma komanne malee kan akka keenya wal miidhe hin jiru. 
Yeroo alagaan gola seenee nu saamu obboleessa keenyatu karaa itti argiiisee geggeessee fide. 
Yeroo alagaan nu reebuuf galmee maqaa keenyaa baatee dhufe orma maqaa malee fuula keenya hin beeknetti abalu isa kana, abalu immoo isa sana jedhee kan itti nu argisiise obboleessa keenya. 
Soogidda xiqqoo jala qabanii Sangaa iddoo barbaadanitti akkuma geessan—gara qalmaattis taanaan— akkasuma faayidaa xiqqoo tokkoof jecha haadhoo isaa kan gurgurate meeqa?
Piroofeeserichi guyyaa tokko maal jedhe? 
Yaa'ii guddaa tokko irratti saba Oromoof utuu haasaa taasisuu akkana jedhe, "Ijoolle! Gaaffii tokkon qaba. 
Ilki arbaa baay'ee jabaataa ta'uu beektu. Mee ilka arbaa maaltu danda'ee cabsa jettanii yaaddu?" Abba abbaan harka kaasee waanuma itti fakkaate dubbate. 
Tokko, sibiila diimaatu cabsa jedhe. 
Kaanimmoo ibiddatu gubee cabsa jedhe.
Tokko, sibiila almaazii isa baay'ee jabaataatu cabsa jedhe. 
Kaanimmoo,
warshaa sibiila caccabsutu cabsa jedhe. Hundinuu waanuma deebii ta'a jedhee yaade dubbate.
"Lakkisaa" jedhe piroofeeseriin. 
"Sibiilli ilka arbaa hin cabsu.
Ilka arbaa cabsuu kan danda'u ilka arbaa mataa isaati. 
Walii isaa yoo wal caccabse malee wanti danda'ee isa cabsu hin jiru!" jedhe. 
Dubbii kana akkuman dhaga'een haalli sabni koo keessa jiru sammuutti na dhufe. 
Imimmaantu ijatti na guute.
Sabni Oromoo saba uumaan eebbisee uume, saba lakkoofsaan hedduu, saba humna nama baratee hedduu qabu, saba guddaa dha. 
Garuu jaarraa tokkoo oliif hacuuccaa fi cunqursaa alagaa jala tureera. 
Sun nama gaddisiisa. 
Garuu maaliif ta'e? 
Deebiin gaaffii kanaa gola seenaa keessa jira. 
Oromoo kan miidhe, kan cabse, kan dabarsee kenne orma miti—Oromoo dha.
Har'as yoo ta'e malaammaltummaa keessa dhokatanii saba Oromoo irratti dabaa guddaa hojjechaa kan jiran alagoota miti. 
Namoota sabicha keessaa ba'an kan sabichi naaf dabarsu jedhee eeggatu dha. 
Na tajaajilu, naaf amanamu, sadarkaa itti aanutti na butu, na bilisoomsu jedhee warra sabichi abdii irratti gatetu sabicha nyaataa jira. 
"Baar-gamoo eessa ga'a jenne bulchiinsa gandaatu dhufee mure!" 
jette dubartittiin ollaa keenyaa. 
Bara gareen Kubbaa Miilaa Itoophiyaa biyya Naayijeeriyaatti garaagarummaa guddaadhaan mo'atame sana—waggoota hedduu dura—gaazexeessaan jara waliin deeme bilbilaan maal jedhe? 
"Jabbiin eessa ga'a jennee yaadne lukti isaa mana foonii jalatti argame!" jedhe. 
Ni qalame jechuu dha.
Namoonni sabichi eessaan na ga'u jedhee abdate achii as galagalanii sabicha saamuutti ka'an. 
Alagaatu gidduu seenee facciseef. 
Horii Oromoo karaa dalgaa nyaachuun harma hodhanii guddatan muruu dha. 
Gantummaan kana caalus waan jiru natti hin fakkaatu. 
Ofii keenya saba keenyaaf utuu hin amanamiin eenyu irraa amanamummaa eeggannaa? 
Ofii keenya carraa argannetti fayyadamnee saba keenya saamaa eenyu dhufee akka Oromiyaa nuuf guddisu eeggannaa? 
Sun rakkina guddaa dha.
Daldalaan hin amanamu. 
Karaa dalgaa maallaqa walitti qabachuuf yakka gurguddaa dalaga.
Waaqaa fi lafa waamee yeroo kakatu waan dhugaa dubbatu fakkaata. 
Kakatee maallaqa sobaa karaa dalgaan saba isaarraa saama.
Namoota gocha jibbisiisaa akkanaa keessa jiraniif dhaamsa gabaabduun dhaama: 
Yeroon kun yeroo itti saba keenya hannu utuu hin taane, yeroo itti waan qabnu irraa gumaachinuu dha. 
Kun yeroo itti waliin dhoofnee ofiif haala mijeessinu miti. 
Namni karaa dalgaa saba isaa hatu hundi of hatuu isaati.
Rakkoo kallattii hedduu qabu isa dhiibbaan alagaa kan jaarraa tokkoo olii nutti fide sana irraa yoom bayyaannanne? 
Yoom rakkina xiin-sammuu barootaaf nurra ture irraa fayyine?
Kana gidduutti akkamitti wal hanna? 
Akkamitti saba waan isaaf ga'u hin qabne irraa matta'aa fudhanna? 
Sabummaan maaliif nutti hin dhaga'amu? Lammii keenya karaa hedduu miidhamee jiruuf quuqamni maaliif nutti hin dhaga'amuu?
Mee eenyutu eenyuun hataa? 
Oromoon tokko akkamitti Oromoo isa kaan hataa? 
Attamitti wal saamnaa? 
Utuu alagaatu nu saame ta'ee alagummaa dha jenna. 
Silaas alagaa irraa waan gaarii akkamitti eegganna jennee dhiifna. 
Utuu ormatu nu nyaate ta'ee ormummaa isaatti qabannee obsina turre. 
Amma garuu haadhootu dhaadhoo nyaata?
Obboleessatu obboleessa isaa saamee isa gad qabee ofii ittiin durooma.
Qajeelfamoota gurguddoo ani siif kennu keessaa inni kun ijoo dha Hamma siif danda'ametti amanami. 
Irmii dha Hawaasa keessaa baate hin nyaatin. 
Harki saba isaa nyaatu haa cabu!
Humnaa fi beekumsa—waanuma qabdu hundumaan—saba keef hojjedhu. 
Karaa tokkos karaa lamas haqaaf dhaabadhu.
Haala ilaaltee waliin hin dha'iin. 
Bara darbuuf jiruuf jettee
seenaa gurraacha galmeessitee hin darbiin.
Ofiif amanami!
Duraan dursiitii ofii keef amanami. 
Amanamummaan ofirraa eegala. 
Dubbii afaan keef amanami. 
Dubbii afaan kee keessaa ba'e hunda raawwachuuf of eeggadhu. 
Waadaa hin seenin, yoo seente raawwii hin dhiisin. 
Nama dubbatee keessa deebi'u hin ta'iin. 
Dhugaa dubbadhu. Of hin sobiin. 
Kaayyoo keef ejjennoo qabaadhu. 
Nama murtoo mataa isaa hin qabne kan akka bishaa gabaatee irraa asii fi achi socho'u hin ta'iin.
Waa utuu hin murteessin gad fageessii itti yaadi. 
Murteessuuf hin ariifatiin. 
Yoo murteessite garuu hin shakkiin.
Nama kallattii tokko duwwaan ilaalu hin ta'iin. 
Wantota kallattii hedduudhaan ilaaluu yaali. Sababaa fi bu'aa walii wajjin yaadi. 
Ofii keef amanamuun namootaaf amanamuu dursa.
Namootaaf amanami!
Jiruu fi jireenya kee keessatti namoota naannoo kee jiran hundaaf amanami. 
Maatii keef, hiriyyoota keef, olloota keef, michoota beektu hundumaaf amanami. Nama namni shakku hin ta'iin. 
Bara itti amanamummaan namoota irraa bade kana hamma siif danda'ame hundumaatti amanamuu yaali. 
Bu'aa mataa keetii qofaaf namootatti hin dhi'aatin. 
"Namoonni akka siif kennan kan barbaaddu atis namootaaf sanuma kenni!" isa jedhamu seera warqee sana qalbifadhu. 
Wanti ati namootaaf kennitu wanta ofii kee namoota irraa barbaaddu qofa haa ta'u.
Waan ofii keef hin jaallanne namootaaf hin raawwatin.
Gama hundumaan amanami. Namoonni sitti dhi'aatan hundi akka isaaniif amanamtu fedhu. 
Haalli bara kana jiru akka ati hin amanamne si taasisuu danda'a. 
Garuu ciniinnadhuutii amanami. 
Amanamummaan gatii guddaa akka qabu yaadadhu. 
Waaqayyo amanamummaaf iddoo guddaa akka kennu beeki.
Amanami! Amanami! Amanami!
Qonnaan bultuu Barakat Warquu namoonni harka qalleeyyiin omishaalee qonnaa nuusa kiiloorraa eegalee akka fedha isaaniitti akka bitataniif waamicha tibbana taasifteen marsaalee hawaasaarratti dinqisiifannaa argatteerti.Gara Itoophiyaatti osoo hin deebi’iin dura Ayerlaand jiraachaa kan turte Barakat Warquu, hojii qonnaa gara Itoophiyaatti erga deebitee booda hojjechaa jirtuun beekamtii guddaa horatteerti.
‘Barakat Gabareewaa’ jechuun kan of waamtu qonnaan bultuun tun, tibbana ammoo kuduraaleefi muduraalee oomishte Giddugalawwan Kuusaafi Gurgurtaa Omishaalee Qonnaa Bulchiinsi Magaalaa Finfinnee ijaare keessatti kallattiin fayyadamtootaaf dhiyeessaa jirti.
Timaatimni, shunkurtiin, dinnichi, kaarotiin, hundeen diimaa, paappaayyaan, zukunniifi kiyaarri immoo kuduraaleef muduraalee fayyadamtootaaf dhiyeessitee gurguraa jirtu keessaadha.
Namnoonnis hanga humna isaanii nuusa kiiloorraa eegalee ‘gatii qonnaan bulaatiin’ akka irraa bitaniif affeerti.
Magaalaa Finfinnee keessatti “dukkaanawwan kuduraaleefi muduraaleen itti gurguramu tokko tokko paakejii qopheessu. Fakkeenyaaf, ‘birrii 500 gadi gurguruun hin danda’amu, kiiloo haganaa gadi bituu hin dandeessan’ jedhu kan jettu Barakat, tarkaanfiin akkanaa namoota harka-qalleeyyii irratti dhiibbaa uumuu himti.
Namoonni hanga paakejii dukkaanonni kaa’an bituu hin dandeenye yeroo dhidhiphatan arguu kan himtu Barakat, “Hiyyummaan ijjisaa yaa badu; yeroo dhiphatan yeroon argu baay’een gadde, miira cimaatu natti dhagahame” jetti.
Kanaafis namoonni nuusa kiiloorraa eegalee hanga fedha isaanii yookiin hanga humni isaanii heeyyametti akka bitaniif haala mijeessuushees himteerti.
Miseensonni Paartii Badhaadhinaa keessumaa damee waajjira magaalaa Finfinnee 
jalattisocho’aniifi ''raayyaa miidiyaa’’ jedhamuun waamaman namoota mootummaa qeeqaniifi morman irratti gama
Fesbuukiin barreeffamootaafi fakkiiwwan odeeffannoo sobaa akkasumas ‘haasaa 
jibbinsaa’ jedhamuu danda’an tamsaasuu keessatti akka hirmaatan qorannoon BBC’n taasise mirkaneesse.Hooggantoonni aanaa bulchiinsa magaalaa Finfinnee ajaja caasaalee dhaaba sadarkaa 
aanaarra jiraniin keessumaa maqaa gaarii mootummaaf tolfachuuf duula dogongoraa
Fesbuukii irratti akka hirmaatanis qorannichi bira gaheera.BBC’n gabaasa kanaafis magaalaa Finfinnee keessatti hooggansa aanaa, miseensa paartii, hoggantootaafi ogeeyyii kominikeeshinii magaalaa Finfinneefi waajjiraalee mootummaa federaalaa keessa hojjatan dubbiseera.BBC’n ergaawwan caasaaleen dhaabaa aanicha keessatti argaman gareewwan WhatsApp fi Telegiraama ergaawwan duula miidiyaa hawaasummaaf walii deebisan argeera.Gareewwan kana keessatti hoggantoota aanaafi miseensota ‘raayyaa miidiyaaf’ ajajoota kennamaniifi raawwii isaanii hordofeera. Daataawwan Feesbuukiis walitti qabuun xiinxaleera.

Kaampaaniin Fesbuukii bulchu, Meta’n deebii BBC’f kenneen ''akkaawuntiiwwan sobaa’’ fayyadamuun maxxansoota Fesbuukii ''mootummaa Itoophiyaarratti yaadota qajeelaa baay’ee ibsan’’ qorannoon akka irra gahe ibseera.
Akkaawuntiiwwaniifi peejiiwwan ykn fuulawwan sobaa sochii kana keessatti hirmaatan irrattis tarkaanfii fudhachuu kan ibse yoo ta’u, akkaawuntiiwwan BBC’n hordofaa tures akka balleeffaman taasifamaniiru.Paartiin Badhaadhinaa gama isaan ammoo caasaan ‘raayyaa miidiyaa’ jedhamu ''akka hinjirre’’ deebii BBC’f barreeffamaan deebiseen waakkateera.
Keessumaa waajjirri muummee dhaabichaa ''keessumaa ‘barreeffamoonniifi suuraawwan’ oduu sobaafi haasaa jibbinsaa jedhamanii lakkaa’aman [tamsa’aniiru] jechuun kan ibsame tasumaa fudhatama hin qabu,’’ jedheera.
BBC’n miseensonni ‘raayyaa miidiyaa’ paartii Badhaadhinaa Fesbuukiirratti duula gaggeessan ilaalchisee bu’aan qorannoo ji’oota sadiif taasise gabaasa kana keessatti qindaa’eera.
Baatii sadii dura ALI Amajjii 02, 2016 guyyaa keessa sa’aatii sagalii eegalee ''Abuuna Peexiroos biyyaa baqatan’’ jedhan fesbuukii lammiilee Itoophiyaa baay’eerratti faca’uu eegalan.
Maxxansawwan fesbuukii suuraafi barreeffamaan qindaa’anii kan faca’an kun Barreessaan Olaanaa Qul. Sinodoosii Mana Kiristaanaa Ortodoksii Tawaahidoo Itoophiyaa Abuuna Peexiros Finfinneedhaa gara US imaluu isaanii hordofeeti.
Dureen amantaa Phaaphaasii Ijoo Niiw Yoork fi naannawichaa ta’an kun biyyaa kan bahan ''adeemsa hojii idilee ifa ta’e hordofuun’’ akka ta’e odeeffannoon bataskaanicharraa BBC’n argate ni agarsiisa.
Guyyaa sana barreeffamoonni ijoo sadii faca’an seensa ''Oduu Ammee, Abuuna Peexiroos biyyaa baqatan’’, ''lammii Ameerikaa kan ta’an Abuuna Pheexiroos biyyaa baqataniiru,’’ fi ''dhugaawwan lammiin Ameerikaa Abuuna Pheexiroos biyyaa baqachuu isaanii duuba jiran!’’ jedhan qabu.
Barreeffamoonni kunneen duree amantaa kana ''mana lubummaa keessa caasaa siyaasaa dhokataa hoogganuu’’ fi ''maallaqaafi qabeenya baay’ee mana lubbummaa ta’e fudhatanii baduun’’ himataniiru.
Barreeffamoota sadii keessaa baay’inaan kan qoodame ykn faca’e ''Oduu Ammee, Abuuna Pheexiroos biyyaa baqatan’’ kan jedhu. Barreefamni kun Amajjii 2 fi 3, 2016 qofa akkaawuntiifi peejii fesbuukii garagaraarratti yoo xiqqaate si’a 1,004 akka maxxanfame BBC’n mirkanesseera.
Barreeffamni suuraawwan giraafiksii waliin maxxanfame kun Amajjii bultii 2 qofaa yoo xiqqaate si’a 898 Fesbuukiirratti qoodameera.
Abuuna Pheexiroos ‘’biyyaa baqataniiru’’ jechuun odeeffannoowwan miidiyaa hawaasummaarratti faca’an keessaa baay’een isaanii #finxaalessimmaan haa badu fi #raayyaan gaachana biyyaati jedhu waliin gadhiifaman
Ibsa waa'ee suuraa,Abuuna Pheexiroos ''biyyaa baqataniiru’’ jechuun odeeffannoowwan miidiyaa hawaasummaarratti faca’an keessaa baay’een isaanii #finxaalessimmaan haa badu fi #raayyaan gaachana biyyaati jedhu waliin gadhiifaman
Manni Kiristaanaa Ortodoksii Tawaahidoo Itoophiyaa ''oduun miidiyaalee hawaasummaarratti afarfamaa jiru baay’ee dogongora’’ ta’uu ibsuun barii isaa ture dhimmicha kan waakkatte. Waa’ee dhimmichaa gaaffii BBC’n dhiheesseef Abuuna Pheexiroos yaada kennuu akka hin barbaanne ibsaniiru.
Ergaan kuni erga faca’ee ji’a tokko booda ''biyyaa baqataniiru’’ kan jedhaman Abuuna Pheexiroos gara Itoophiyaa deebi’anis buufata xiyyaaraa Boolee Finfinnee argamurraa gara dhufanitti akka deebifaman taasifamaniiru.
Barreeffamoonni guyyaa sana waa’ee ''biyyaa baqachuu’’ duree amantichaa facaafaman, oduu sobaa baratame san hin turre. Wal dhabde mootummaa fi bataskaanattii jidduu Amajjii waggaa darbe eegaleen kan wal qabatu ta'u ragaaleen ni eeru.
Mootummaan ALI Amajjii bara 2015 dureewwan amantaa Qul. Sinoodosii Mana Kiristaanaa Ortodoksii Itoophiyaarratti bahaniif ''deeggarsa kenneera’’ jechuun qaamolee lamaan gidduu dhibdeen hammaateera.
Barana baatii Amajjii keessa ammoo haasaani dureewwan amantaa bataskaanattii hidhattoota deeggaruun taasisan hordofee dhibdeen itti fufe.
Barreeffamoota Barreessaan Olaanaa Qul. Sinoodosii Abuuna Pheexiroos biyyaa baqachuu isaanii ibsan waliin suuraawwan walqabatan achi dhuftee isaanii maddoota ibsan keessaa tokko gareen WhatsApp caasaa aanaalee waajjira paartii Badhaadhinaa magaalaa Finfinnee akka keessatti argamu BBC’n hordoffii taasiseen mirkanesseera.
Gareewwan WhatsApp kun caasaaleen aanaa dhaaba biyya bulchuu miidiyaalee hawaasummaa irratti ergaawwan akka faca’u barbaadan kan ‘raayyaa miidiyaaf’ itti dabarsanidha.
BBC’n gareewwan WhatsApp kanneen keessaa tokko keessatti miseensota ‘raayyaa miidiyaa’ fi aangawoota gidduu ergaawwaniifi ajajawwan darbaa turan akkasumas duulawwan gaggeeffaman hordofaa tureera.
Gareen WhatsApp kun waajjira paartii aanaa tokko kutaa magaalaa Qirqoos waajjira damee paartii Badhaadhinaa jalatti buludha.
Amajjii bulti 2, 2016 miseensonni garee kanaa suuraawwan 19 fakkii Abuuna Pheexiroos fi barreeffamoota biyyaa baqachuu isaanii ibsan fesbuukiirratti akka gadhiisan ajajni kennameeraaf.
Kanneen garee kana hoogganan [admin] suuraawwan kana gaafa ergu miseensonni garee kanaa suuraawwan kana fuulawwan fesbuukii ''informal’’ ta’aniirratti ''bal’inaan’’ akka facaasan ajaja dabarseera.
Ergaan miseensota ‘raayyaa miidiyaaf’ ergame ''ergaa kana fuulawwan [fesbuukii] informal ta’an hundarratti bal’inaan akka tamsa’u dammaqinaan qindeessaa. Caasaan keenya qooda hin fudhanne akka hin jiraanne. Hunduu haa hirmaatu!'' ajaja jedhu kan qabatedha.

Suuraawwan garee WhatsApp irratti ergaman kanneen fesbuukiirratti qoodamaa turan waliin wal fakkaatoodha. Barreeffamoonni sadan garuu miseensota garee kanaaf akka hin ergamne BBC’n hubateera.
Raayyaan miidiyaa paartii Badhaadhinaa duula kana keessatti akka hirmaatan kan taasise caasaa aanaa paartii kutaa magaalaa Qirqoos qofa miti.
Miseensonni paartii Badhaadhinaa kutaa magaalaa Boolee keessatti argamanis suuraafi barreeffamoota Abuuna Pheexiroos ''biyyaa baqachuu’’ isaanii ibsan akka ergamaniif nami hooggansa aanaa keessa jiraniifi maqaan isaanii akka dhahamu hin feene mirkaneessaniiru.
Miseensonni hooggansa paartii aanichaa garee WhatsApp irratti suuraafi barreeffami kan ergame ajaja ''duula [campaign] gaggeessaa’’ jedhu waliin ta’u maddi kuni ibsaniiru.
''[Barreeffamni gareerratti ergame] lammummaa Abuuna Pheexiroos ibsuun ‘biyyaa baqatan’ jedha. ‘Lammummaa alaa qaban dahoo godhachuun sanadoota sobaa garagaraa qopheessuun biyyaa karaa seeraan alaa bahaniiru’ jedha,’’ jechuun barreeffamni garee WhatsApp irratti gadhiifame fesbuukiirratti kan faca’e waliin akka wal fakkaatu BBC’f mirkaneessaniiru.
Dhimmi Abuuna Pheexiroos duula fesbuukii tokkicha qofa qindeessummaa caasaa aanaa waajjira paartii Badhaadhinaa magaalaa Finfinneen taasifame miti.
Caasaaleen aanaa waajjira paartii Badhaadhinaa magaalaa Finfinnee maqaa mootummaa bareechuuf barreeffamoota, suuraafi viidiyoo bifa duulaan irra deddeebiin faca’aa akka ture BBC’n mirkanesseera.
BBC’n gareewwan telegiraamii shan biroo caasaaleen aanaa paartii Badhaadhinaa kutaalee magaalaa Aqaaqii Qaallittii, Nifaas Silk Laaftoo, Lammii Kuraa, Gullalleefi Kolfee Qaraaniyoo ergaa itti wal ergan argateera.
Miseensonni Paartii Badhaadhinaa BBC’n dubbise akkasumas hoggantonniifi ogeeyyiin kominikeeshinii dhaabbilee mootummaa federaalaa fi Finfinnee keessa dalagan duulawwan fesbuukii kan gaggeeffaman miseensota ‘raayyaa miidiyaa’ paartiichaa fi hoggantoota aanaaleen akka ta’e ibsaniiru.
Duulawwan kan taasifamanis ''seenessi’’ mootummaafi paartii ''olaantummaa akka qabaatan’’ akka ta’e maddeen dubbataniiru.
‘Raayyaa miidiyaa’ jedhamuun kan waamaman liigii dargaggootaafi dubartootaa keessatti miseensa ta’un kan hirmaatan akkasumas namoota ‘hawaasa dammaqsu’ jedhaman akka ta’an BBC’n namoota dubbiseerraafi ergaawwan garee WhatsApp fi telegiraamii gubbaa walii qoodaman irraa hubateera.
Hoggantoonni aanaalee magaalaa Finfinnee sochii akkanaarratti akka hirmaatan nami hoggansa aanaa keessa jiran akkasumas maddeen hoogganaafi ogeessa kominikeeshinii ta’an afur BBC’tti dubbataniiru.

Ergaa gareewwan WhatsApp fi telegiraamii waajjira paartii aanaa kutaalee magaalaa Qirqoos fi Yakkaa keessatti walii ergaman irratti hordoffii BBC’n taasise waan maddeen jedhan kan mirkaneessudha.
Garee telegiraamii aanaa kutaa magaalaa Yakkaa jala argamuufi miseensota 30 ol qabu keessatti ergaawwan qoodaman, miseensonni garichaa waajjiraalee bulchiinsa aanicha garagaraa keessatti hooggansarra akka jiran kan agarsiisudha. Namoonni BBC’n hooggansa aanaa keessa akka jiran mirkaneesse garicha keessa jiru.
Hoggantoonni aanaalee magaalattii keessatti argaman hundi ''kallattii’’ paartiirraa kennameen akkaawuntii fesbuukii tokko caalaa akka qabaatan taasifamuu maddeen sadii BBC ibsaniiru.
Akkaawuntiin dabalataa akkanaa gareewwan WhatsApp fi telegiraamii irratti ''fuula ykn peejii informaal’’ jedhamee eerama.
Hirmaannaan hooggantoonni aanaa miidiyaa hawaasummaarratti taasisan fedhiin qofa kan taasifamu akka hin taane odeeffannoowwan BBC’n argate ni mul’isu.
Itti fayyadamni miidiyaa hawaasummaa hoggantootaa ajandaa gamaggamaas akka ta’e hooggansi aanaa magaalaa Finfinnee, hoogganaan kominikeeshinii kutaa magaalaafi ogeessi kominikeeshinii biiroo magaalaa Finfinnee tokko keessa hojjetan BBC’tti himaniiru.
Facebook Itoophiyaa keessa walitti bu’iinsa hammeessuun itti gaafatamaa?
Facebook'n viidiyoowwan yakkawwan waraanaa gurguddoo yeroo raawwataman agarsiisan maaliif haqa?
Facebook fi Instagram qabiyyee Itoophiyaa ilaallatan kuma 92 ol haqan
Gamaaggamni hojii aanaalee Finfinnee keessatti taasifamuufi ''kallattiin siyaasaa’’ kennamu ''koree qindeessituu hooggansa koorii [core]’’, namoota shan caasaa bulchiinsa aanaa akkasumas paartiirraa walitti dhufan of keessatti qabateen akka ta’e hooggansi aanaa tokko ibsaniiru.
Gamaggama koree kanaan taasifamuurratti itti-fayyadamni miidiyaa hawaasummaa ajandaa tokko ta’e akka dhihaatu kan dubbatan maddi kun, ''kaampeeyinii [duula] godhaa jedhamee ajandaa kennameerratti [miseensi hooggansa tokko] yoo hin hirmaanne itti gaafatama.
''Hooggansa [aanaa] 30 wayii keessaa hammana kan ta’u hirmaateera’ jedhama. Iskiriin shoot [suuraa kaafamee] gara gubbaatti ergama. Gara kutaa magaalaa [dabarfamee] abaluun hirmaateera, abaluun hin hirmaanne’’ jedhama jechuun dhimma itti gaafatamummaa hordofsiisu akka ta’e hubachiisu.
Kutaa magaalaattis ta’e gamaggamni kun akka adeemsifamu hoogganaan kominikeeshinii kutaa magaalaa tokko BBC’tti dubbataniiru.
Hoggantoonni paartii gamaaggama gaggeessan, maxxansoota fuulawwan mootummaa fi paartiirra jiran ilaalchiee ''maaliif like [jaalachuu], share [qooduu] hin gootan,’’ gaaffii jedhu hirmaattotaaf akka dhiheessan ibsaniiru.

Gareewwan WhatsApp fi telegiraamii caasaalee siyaasaa aanaalee garagaraa irrattis hirmaannaan miidiyaa hawaasummaa miseensotaa irra deddeebiin ni ka’a.
Miseensonni raayyaa miidiyaa iskiriin shootii ‘like, comment fi share’ gochuu isaanii agarsiisu akka ergan akka gaafataman ergaawwan garee kana keessatti walii deebiifaman irraa BBC’n hubateera.
Miseensonni hooggansa aanaaleefi raayyaa miidiyaa linkii akka ergan akkasumas miseensonni paartii akkaawuntii fesbuukiin isaanii cufame [lock] barbaachisummaa ‘inspection [hordoffiif]’ jecha akka banan ergaawwan gareewwan kana keessatti dabarfamanii mul’ataniiru.
Miseensonni hooggansa aanaalee bulchiinsa magaalaa Finfinnee sochii miidiyaa hawaasummaarratti taasisaniifi tatamsa’ina oduu sobaafi haasaa jibbinsaa keessatti qooda qaban ilaalchisee yaada bulchiinsa magaalichaa argachuuf yaaliin BBC irra deddeebiin taasise hin milkoofne.
Hooggantuun Biiroo Kominikeeshinii Magaalaa Finfinnee Aadde Innaataalam Mallasa, gaaffiin xalayaadhaan akka isaaniif dhihaatu gaafatanii BBC’n xalayaan dhiheessuus isaan garuu deebii hin kennine.
Waajjirri muummee Paartii Badhaadhinaa gama isaan deebii barreeffamaan BBC’f kenneen caasaa paartichaa keessatti gurmaa’inni ‘raayyaa miidiyaa’ jedhamu akka hin jirre ibsuun dhimmicha waakkateera.
Paartichi maqaafi fudhatamummaa mootummaa akkasumas aangawoota olaanoo karaa nam-tolcheen guddisuufis ''kaayyoo miidiyaa hawaasummaa idileerraa adda ta’een sochii adda akka taasisu’’ deebii kenneen ibseera.
Miseensonni paartiichaa ''fuulawwanis ta’e akkaawuntii dhuunfaasaan irratti ejjennoowwan paartichaa akka tarkaanfachiisan’’ fi paarticharratti ''wallaalummaanis ta’e beekaa duula banaman qajeelfamoota paartichaarratti hundaa’un deebii akka kennan akka jajjabeessu,’’ ibseera.
Waajjirri muummee kun ''miidiyaa hawaasummaa gaarummaan fayyadamuun ala [miseensonni paartichaa] akkaawuntii sobaa akka bananis ta’e ergaawwan tokko [monotonous] akka dabarsan tasa hin godhu,’’ jechuun ofirraa ittise.
Jijjirama siyaasaa waggaa jahaan dura bulchiinsi Ministirri Muummee Abiy Ahimad gara aangootti akka dhufu taasisaniin booda, dhiibbaan miidiyaa hawaasaa siyaasa Itoophiyaa keessatti qabu ‘‘baayyee olaanaa’’ ta’uu, Daareektarri Olaanaan Wiirtuu Mirgootaafi Guddina Dimokiraasi, Obbo Bafiqaadu Haayilu ni dubbatu.
Mormiin keessumaa bara 2008’tti Naannoo Oromiyaatti cimee ture keessumaa kan inni hoogganame rogeeyyii siyaasaa fesbuukii irratti tooftaa fi kallattii mormii agarsiisaa turaniin.
Mormii kanaan gara aangootti kan dhufe bulchiinsi MM Abiy Ahimad, yeroo ammaatti ‘‘rakkoon fudhatamummaa kan mudateen akka fakkaatu’’ Obbo Bafiqaaduun ni dubbatu.

Obbo Bafiqaaduun akka jedhanitti, ‘‘baay’ina ummatasaaniin guddaa kan ta’an akka naannoo Oromiyaa, Amaaraa akkasumas naannoo Somaalee dhiibbaan isaa baayyee olaanaa ta’e keessatti tasgabbii dhabiinsi mul’atu’’ fudhatamni haphachuu isaaf sababawwan ijoodha jedhu.
‘‘Nageenyi bora’u kana waliin wal qabatee rakkoolee diinagdee, sarbamoota mirga namoomaa, daangeeffamu sochii lammiilee fi rakkoolee biraa baayyeen fudhatama mootummaa miidhaa dhufeera.
‘‘Olaantummaan seeraa laaffateera, [akkasumas] malaammaltummaan dabalaa jira jedhan baayyee jiru,’’ jechuun sababoota biraas tarreessu.
Sababoota kanneeniin komiiwwan ummata biratti uumaman miidiyaalee hawaasummaa irratti calaqqisiifamuun isaanii ‘‘ilaalcha (impression) MM deeggartootaafi jaallattoota baayyee hin qaban jedhu’’ uumeera jedhanii akka amanan ibsu Obbo Bafiqaaduun.
Maxxansawwan Ministira Muummee jala ykn viidiyoowwan isaan irratti mul’atan jala ‘‘yaadawwan leellisuun itti baayyatu, dhugaafi kan uumamaa hin fakkaanne’’ yoo kennaman hubachu kan dubbatan Obbo Befiqaaduun, sochiin kunis ‘‘mala fudhatamaa fi kabaja’’ mootummaan sababii adda addaatiif dhabe ‘‘oomishu’’ akka fakkaatu himu.
Ministirri Muummee Abiy Ahimad yeroo aangootti dhufan deeggarsa ummataa guddaa argatanii turanMADDA SUURAA,GETTY IMAGES
Ibsa waa'ee suuraa,Ministirri Muummee Abiy Ahimad yeroo aangootti dhufan deeggarsa ummataa guddaa argatanii turan
Garee WhatsApp Aanaa kutaa Magaalaa Qiirqoos kan BBC’n ilaale keessatti, Ministirri Muummee mana maree bakka bu’oota ummataatti dhiyaachuun wayita ibsa kennaniitti, ykn haasaan isaanii miidiyaalee mootummaatiin wayita dabarfamuutti, yaadni (comment) afaanota garaa garaatiin qophaa’an miseensota raayyaa miidiyaaf ergama.
Sochii miseensota raayyaa miidiyaa, ALI Amajji 28, 2016 gaafa Ministirri Muummee Abiy raawwii hojii mootummaasaanii baatii jahaa ilaalchisuun gaaffii miseensota paarlaamaatiin dhiyaateef ibsa kennuuf argamaniitti ture akka fakkeenyaatti haa fudhannu.
Guyyaa sanatti miseensonni garee WhatsApp akka barreeffamoota yaada Ministirri Mummee Abiy, mootummaa fi Paartii Badhaadhinaa leellisan barreessaniif ergameefiira. Toora Ministirri Mummee walgahicha kallattiin dabarsaa ture jalatti yaanni Afaan Amaaraafi Afaan Oromootiin kennaman 93 turan.
Oolmaan paarlaamaa kutaa jalqabaa Fesbuukii Ministirri Mummee irratti kallattiin yoo darbeetti yaadni kuma 10 kennameera. BBC, meeshaa (tool) yaadawwan Fesbuukii bifa galmeetiin baasuu dandeessisuutti fayyadamuun kanneen kuma shan ta’an haala akka tasaa (random) ta’een qorannichaaf filateera.
Qorannoo yaadawwan filataman irratti taasiseen, barreeffamoonni garee WhatsApp keessatti ergaman yoo xinnaate yeroo 160 yaadni ittiin kennameera.

BBCn Waajjirri Ministira Mummee toora Fesbuukii Abiy Ahimad irratti sochiin akkasii akka gaggeeffamu beekaa laata jechuun gaaffiin dubbii himtuu waajjirichaaf dhiyeesse deebii hin arganne.
Barreeffamoonni yaada haala akkasiitiin qophaa’an kan irratti kennaman yeroon biraa ammoo, yeroo sagantaan ‘‘Aqaaqiidhaa hanga Bosonaatti’’ jedhu Fesbuukii Korporeshinii Birodikaastingi Itoophiyaa (EBC) irratti kallattiin dabarfameedha.
ALI Amajjii 8 fi 9, 2016 sagantaa kutaa walitti fufiinsa qabu lamaan dhiyaate kanaanis, kan wayita Ministirri Muummee Abiy Ahimad ‘‘pirojektoonni gurguddaan’’ magaalaa Finfinnee keessatti ijaaramaniif adeemsa irratti argaman aangawoottan isaanii daawwachiisan ittiin agarsiifameedha.
Guyyoota sagantaaleen kunneen itti tamsaafamaniitti, miseensonni garee WhatsApp barreeffamoota Afaan Amaaraa, Oromoofi Ingiliziitiin qophaa’an 128 toora EBC irratti akka yaada kennaniif ergameefiira.
BBCn xinxala yaadawwan sagantaa guyyaa jalqabaa darbe irratti kennameerratti taasiseen, barreeffamoonni miseensota garee WhatsApp’f ergaman 49 yeroo 108 yaada kennamuun argamaniiru.
Yaadawwan kutaa tokkoffaa sagantichaa irratti kennaman, barreeffamoonni caasaalee Paartii Badhaadhinaatiin kan qophaa’an fakkaatanis yeroo baayyee yaada akka kennan (Comment) akka godhan kan agarsiisudha.
Sagantaan kun wayita tamsa’utti akkaawuntiiwwan facebook fi marsariitiiwwan barreeffama walfakkaataa irra deddeebiin yoo yaada kennan mul’ata.
MM Abiy guyyaa paarlaamaatti dhihaatan yaadawwan (komentii) 93 qophaa’an miseensota WhatsApp’f erganiiru
Ibsa waa'ee suuraa,MM Abiy guyyaa paarlaamaatti dhihaatan yaadawwan (komentii) 93 qophaa’an miseensota WhatsApp’f erganiiru
Barreeffamoota kanneen keessaayis tokko ''qabeenya uumamaa kan hubatan Ministirri Mummee Dr Abiy Ahimad eddoowwan uumamaa bareechuu fi bu’uraalee misoomaa guutuufiin akkasumas bakka boqonnaa turistootaa ammayyaa hojjachuurratti argamu’’ kan jedhudha.
Akkaawuntiiwwan Fesbuukii garaagaraas barreeffama kana yoo xinnaate yeroo 78 komenti taasisaniiru. Barreeffamoonni Afaan Ingiliiziin qophaa’an gara biraatis yeroo 100 ol akka yaadaatti kennamaniiru.
Waajjirri Paartii Badhaadhina Magaalaa Finfinnee, keessattuu barreeffamoonni, Suuraalee fi viidiyoowwan pirojektoota bulchiinsi magaalaa hojjachiisu dinqisiifatan qopheessuudhaan, haala duulaatiin irra dedeebiin akka tamsaasu BBC hordoffii garee WhatsApp Badhaadhina aanaa irratti taasiseen mirkaneesseera.

Sirna eebba Godaambaa Yaaddannoo Adawaa baatii Guraandhalaa keessa raawwate torbaniin dura, duulawwan pirojakticha leellisan gaggeeffamaniiru.
Bitootessa keessattimmoo sababii misooma koridarii daandii bulchiinsi magaalaa gaggeessaa jiruutiin, namoota gamoowwaniifi manneen naannawa Piyaasaatii diigaman balaaleeffatan kan qeeqan, suuraalee bifa duulaatiin facebook gubbaatti akka qoodaman taasifamaniiru.
Yaadawwan miidiyaa hawaasummaa irratti ‘‘namoota baayyee hiriirsuudhaan daboodhaan (mob)’’ qoodaman to’achuudhaaf haala qindaa’een dulliiwwan taasifaman, gara ‘‘yaadaa ykn dogongorsuutti’’ akka jijjiraman Awustiraaliyaa, Yunivarsitii Moonaashiitti qorataa Seera Mirgoota Namoomaa Dijitaalii, Dr Yoohaannis Iniyew ni dubbatu.
Dr Yohaannis akka jedhaniitti, akkaawuntiiwwan mootummaa deeggaran sochiileen ‘’lammii sirrii fakkaachuun’’ taasisan keessattuu tibba filannootti yaada namoota filatanii burjaajjeessuu akkasumas ‘‘bu’aa dandeettii anamtaa fi murteessuu miidhuu’’ danda’a.
Kana malees sochiin miidyaa hawaasummaa ''bal’inaan to’achuun’’ taasifamu, mala ''namoonni osoo mootummaa hin deeggarsa yaadasaanii si’ominaan barreessan waltajicha keessaa akka bahan’’ ittiin taasifamu ta’u dubbatu qorataan kun.
Duula ''haasaa jibbinsaa'' fakkaatan mormitootaafi qeeqxota irratti taasifaman
Hojiin ''raayyaa miidiyaa hawaasaa’’ maqaa mootummaa ykn paartii leellisuu qofa miti. Fuula Feesbuukii yaada mootummaa mormu qoodan irratti miseensonni ''raayyaa miidiyaa hawaasaa’’ barreeffama qopha’ee isaaniif kenname yaada akka kennanii (komeent) akka godhan BBC’n mirkaneesseera.
Haala kanaan yaada Fesbuukii irratti qoodaniin barreefamni qophaa’ee deebiin itti kenname keessaa Ministar Deetaa Ministeera Nagaa duraanii Obbo Taayyee Danda’aa tokko.
Erga hidhamanii ji’a afur kan tahe Obbo Taayyeen Mudde 1, 2016 xalayaa aangoorraa ka’uusaanii agarsiisu waliin yaada Ministira Mummee Abiyiin akkaan qeequ qoodanii turan.
Ministirri Mummee, ''gara jabeessa dhiiga namaan taphataniidha,’’ kan jedhan Deetaan Ministira Nageenyaa duraanii kun, halkanuma barreeffamicha qoodan sana to’annoo jala oolfaman.
Halkan sana hoogganaan (Admin) garee WhatsApp barreeffamoota 23 Obbo Taayyee akkaan qeeqan miseensootaaf ergan. ''Wanbadee’’ Deetaan Ministeera Nagaa kan turan Obbo Taayyeedhaan, jechuun barreefamoota maqaa xureessan yeroo ergan geessituun barreefama Obbo Taayyee Fesbuukii isaaniis jalqabaa waliin qabsiisuudhaan.
Hogganaan garee kanaa, ''hoggansi hunduu, miseensi, deeggaraa fi raayyaan miidiyaa hawaasaa yaada qindaa’e irratti kennaa. Share fi like gochuun garuu gonkumaa dhorkaadha,’’ ajaja jedhu dabarsaniiru.
Maxxansa Obbo Taayyeen qoodan irratti ala 14,600 ol yaadni kennameera. Kunneen keessaa BBC’n 5000 adda baasuun yaalii qorannoo taasiseen, barreeffamoonni kara WhatsAppi’chaan ergaman yoo xiqqaate ala 365 maxxansa Fesbuukii Obbo Taayyeen qoodan irratti komanti godhamuu mirkaneesseera.
Qaamoolee 'raayyaa miidiyaa hawaasaa’’ Paartii Badhaadhinaan duulli itti geggeefame keessaa hogganoota TPLF ni argamu
''TPLF Amajji darbe gamaaggama ji’oota fudhate yeroo taasisaa turetti dura taa’aa paartichaa Dr Dabirtsiyoon Gabiramikaa’elii fi miseesa koree hojii raawwachiiftuu kan tahan Fatilwarqi Gabiragizaabiheer waliigalteen Piriitooriyaa akka hin raawwatamneef ''gufuu’’ tahuu isaanii, suuraaleen agarsiisan garee WhatsApp'chaa irratti qoodamaniiru.
Suuraawwan qindaa’uun miseensoota garee sanaatiif qoodaman 20 keessaa, Dr Dabirtsiyooniifi ''fakkaattiiwwansaa’’ jechuun kan eeraniin aanga'oota Naannoo Tigraayi biroos suuraan ''vaayirasii uummataa’’ jechuun waamu keessa aragama. Suuraan kunis ala 330 Fesbuukii irratti maxxanfamuu BBC’n mirkaneesseera.
Dhuma baatii Onkololeessa irra bulchiinsa yeroo Naannoo Tigaaraayiitti, aangoo Ittaanaa pireezidantiin gorsaa pireezidantii kan turan, Alam Gabirawaahiid, barreessaa olaanaa kaabinee kan turan Obbo Amaanu’el Asaffaa fi aanga'oonni kaan itti gaafatamummaa isaanii irraa yeroo ka’anitti, suuraaleen qabiyyee wal-faakkaataa garee WhatsApp'chaarratti ergamanii turan.
Suuraalee Fesbuukuu irratt qoodamuu isaanii BBC’n mirkaneesse 20 keessaa tokko Obbo Gabirawaahidiin ''Ye Tigraayi naqarsaa’’ jechuun waama.
Kanneen faallaa mootummaa dhaabbatan ilaalchisee ibsawwan akkasiitti fayyadamuun akka ''haasaa jibbaatti,’’ lakkaa’amuu danda’u, Qorataan Seera Mirgoota Namoomaa Dijitaalii Dr Yohaannis Inniyew dubbatu
Mootummaan Ministira Mummee Abiy Ahimad, ''haasaa jibbinsaa fi odeeffannoo sobaa ittisuu fi to’chuuf'' jechuun bara 2012'tti labsii baasee ture. Seerri kun kan bahe, ''jibbaa fi haasaa sobaa tahe jedhamee tamsaafaman seeraan ittisuu fi to’achuudhaaf barbaachisaa ta'ee waan argameefiidha,’’ jedha labsii bahe kun.
Haasaan jibbiinsaa miidiyaa hawaasaarrattitamsa'u yakkaan akka nama gaafachiisu kan kaa'e labsiichi, namni kana raawwatee argame hidhaa salphaa hanga waggaa sadiin akka adabamu kaa’eera.
Itti gaafatamummaa seeraa kana kan kaasan Dr Yoohaannis, ''haata'u malee mootummaan yakka kana gaafa raawwatu seerichahojiirra oolchuun baayyee rakkisaadha. Filmaanni jiru waan soroorsuu qabiyyee jedhamudha,’’ jechuun murteessummaa tarkaanfii kaampaanii miidiyaa hawaasummaan fudhatamu ibsu.
Waajjirri Mummeen Paartii Badhaadhinaa deebii BBC'f kenneen, miseensonni paartiichaa ''odeeffannoo sobaa fi haasaa jibbaa ta'utti fudhatamu danda'anii fi suuraalee tamsa’aniiru,’’ jedhamuun ''gonkumaa ibsa fudhatama hin qabnedha,’’ jechuun waameera.
Tamasa’uu oduu sobaa fi haasaa jibbaa, ''akka paartiittis ta'e akka mootummaatti kan cimsinee irratti qabsoofnuufi dhimma guyyaa guyyaadhaan itti saaxilamnu kana sababiin nuti raawwachu itti dandeenyu hin jiru,’’ jechuun sochii akkanaa keessatti hirmaannaa akka hin qabne ibseera.

''Farajjuun kunis fudhatama kan hin qabnee fi kan yaadaafi gochaa paartichaa hin ibsinedha,’’ jechuun deebii isaarratti kan barreesse paartiichi, paarlaamaadhaanis seera ''oduu jibbaafi odeeffannoo sobaa ittisuuf ni dandeessisa jedhu'' bakka raggaasisuus yaadateera.
Waajirri mummee paartichaa, '''oduu jibbaa' fi 'odeeffaanoo sobaa' dhiisiitii, wayita dogoggorriwwan ixxiqqaan uumamuyyuu sirreeffama gochaa kan turre yoo ta'u, ammallee gochaawwan wal-fakkaataan raawwataman qabatamaan yoo argine kanneen raawwatan irratti tarkaanfii sirreeffamaa barbaachisu akka fudhannu ibsuu barbaanna,’’ jedheera.
Dhaabbata haadhoo Feeuukii tahe Meettaan sochiileen miidiyaa hawaasaa bifa duulaatiin gaggeefamu, ''amala sobaa qindaa’e’’ (coordinated inauthentic behaviour) jechuun waamani.
BBCn odeeffannoowwan qorannoo raayyaa miidiyaa paartii badhaadhinaarratti taasiseen argate irratti bu'uurreeffachuun, gaaffii Meetaadhaaf dhiyeesseen, kaampaaniichi amalli sochii qindaa'e jiraachu mirkaneessuun, tarkaanfii fudhachu ibseera.
Meettaan deebii karaa imeelitiin BBC'f kenneen, ''akkaawwuntiiwwan sobaatti’’ fayyadamuudhaan maxxansawwan ''yaadoota gaarii agarsiisan baayyeen, fuula Fesbuukii ''mootummaa Itoophiyaa’’ irratti kennamusaanii qorannoo taasiseen irra qaqabu beeksiiseera.
Gochaan kunis imaammata amala sobaa dhaabbatichaa akka sarbuu kan ibse kaampaanichi, ''tuuta akkaawuntiiwwaniifi fuula Fesbuukii’’ (a cluster of accounts and Pages) haquu isaa deebiicha irratti himeera.
Dubbii himaan Meettaa, ''tuuta akkaawuntiiwwaniifi fuula Fesbuukii imaammata amala sobaa dhaabbatichaa sarban haqneerra. Akkaawwuuntiiwwaniifi toorriwwan muraasnis sirna awutoomaatikii keenyaan haqaman.
Akkaawwuntiiwwan kunneenis maxxansawwan waa’ee mootumamaa Itoophiyaa haala nam-tolcheetiin tamsaasni isaanii akka dabaluuf yaada kennuun, sochii dogongorsaa fi hin barbaachifne (spammy) keessatti hirmaataniiru'' jechuun deebii imeeliin BBC'f kennaniin ibsaniiru.
Dhaabbatichi garuu sarbama jedhe kanaan wal qabatee akkaawuntiiwwan fesbuukii fi fuulawwan meeqa akka haqe hin beeksisne. BBC’n yeroo dhaabbatichaaf gaaffii dhiyeessetti, akkaawuntiiwwan akka fakkeenyaatti eeraman, guyyaa deebiin imeelii itti kennamee fi guyyoota isaan dura turanitti maqfamuusaanii BBC’n hubateera.
Miseensa ''raayyaa miidiyaa hawaasaa’’ tahuun olola Paartii Badhaadhinaa tasaasuuf akkaawuntiiwwan hojiirra oolan qabiyyee wal-fakkaataa qabaachuu BBC’n akkawuntiiwwan 200 irratti hordoffii taasiseen arguu danda’aeera.
Kaayyoo kanaaf akkaawwuntiiwwan faayidaarra oolan kan fayyadamtoota Feesbuukii idilee hin fakkaatu. Suuraafi barreeffamni enyummaa isaanii ibsus irraa hin mul’atu.
Akkaawunttiiwwan kunneen irratti suuraan Ministira Mummee Abiyyiifi Kantiibaa magaalaa Finfinnee suuraawwan piroofaayiliidhaaf faayidaarra oolan keessaati.

Filannoo marsaa jahaffaa taasifameen Paartiin Badhaadhinaa injifachuun mootummaa hundeessuu danda'eeraMADDA SUURAA,GETTY IMAGES
Ibsa waa'ee suuraa,Filannoo marsaa jahaffaa taasifameen Paartiin Badhaadhinaa injifachuun mootummaa hundeessuu danda'eera
Suuraawwan ''meeggaa piroojektii’’ mootummaa ijaarsise akkasumas barreeffamoota Paartii Badhaadhinaafi Raayyaa Ittisaa ibsan suuraa waliin qindaa’an akkaawuntiiwwan kunneen irraatti suuraa piroofaayilii tahuun mul’atu.
Akkaawuntiiwwanmuraasni immoo suuraawwan artistoota dubartootaa akka fayyadamanis BBC’n bira gaheera.
Miseensonni ''raayyaa miidiyaa hawaasaa’’ waajira Paartii Badhaadhinaa Naannoo Oromiyaa xiqqoo hin taane haala adda taheen suuraa wal-fakkaatu akkaawuntii isaaniif fayyadamu.
Akkaawuntiiwwan suuraa wal-fakkaataa fayyadaman caasaa godina tokko jalatti miseensota argaman tahuu horodoffii taasiseen BBC’n hubachuu danda’eera.
Caasaawwan mootummaa naannichaa keessaa godinooti Arsii Lixaafi Baalee Baha ani argamu. Miseensonni raayyaa miidiyaa hawaasaa godina Jimmaa immoo suuraa ''raayyaa miidiyaa hawaasaa dijitaalaa’’ barreeffama jedhu kan Afaan Ingiliiziifi Afaan Oromoon irratti barreeffame fayyadamu.
Meettaan mootummaa Itoophiyaa wal-qabatee akkaawuntiiwwan akkasii irratti tarakaanfii fudhachuun kana jalqabaa miti.
Yeroo waraanni Tigraayi jalqabe akkaawuntiiwwan Feesbuukii 62, fuula(pages) 49 fi gareewwan 26 imaammata ''amala sobaa qindaa’e’’ cabsan akka haqe ibsee ture.
Akkaawunttiiwwan kunneen ergaawwan qoodan keessaa, ''Paartii Badhaadhinaa fi Ministira Mummee Abiy Ahimadiin,’’ kan ilaallatan akka tahe Meettaan Waxabajjii 2013 A.L.I ibsa baaseen beeksisee ture.
Meettaan qorannoo taasiseen gochaa kana duuba namoonni dhuunfaa turan, Bulchiinsa Netwarkii Odeeffanoofi Nageenyaa waliin hidhata qabaachuus akka hubate ibseera.
Mootummooti ''amala sobaa qindaa’e’’ fayyadamuun dhimma haaraa akka hin taane qorataan mirga namoomaa dijitaalaa Dr Yohaannis ni dubbatu. Keesumaa yeroo rakkoon siyaasaafi nageenyaa isaan mudatu mootummaan hawaasa to’achuuf sochii akkanaa akka raawwatan ibsu.
Qorattoonni Okisfard bara 2012 olola gama qindaa’een miidiyaa hawaasaa irratti tamsa’anirratti qorannoo taasisaniin yoo xiqqaate biyyoota 70 keessatti duulli siyaasaa dogoggorsaa akka adeemsifamu mirkaneesseera. Qorannicharratti biyyoota eeraman keessaa Itoophiyaan tokko.
Misitirrii Mumee Abiy gara aangotti dhufuu isaaniin dura yeroo jiru akkaawuntii sobaa fayyadamuun duula miidiyaa hawaasaa irratti adeemu kan qindeessu dhaaba mootummaa akka tahe qorannoo kanarratti gabaafameera.

Akkaawuntiiwwan kunneenis mootummaaf deeggarsa kennuufi mormitoota qeequuf tajaajilaaf oolu jedha.
Miseensota ''raayyaa miidiyaa'' durgoon kaffalamuuf
Koominikeeshinii mootummaa keessatti waggoota 15f kan hojjatan maddi BBC’tti haasa’an tokko, miseensota paartii fayyadamuun olola mootummaa Feesbuukii irratti maxxansuun bara dhumaa ADWUI karooraa dhimma ture akka tahe dubbatan.
Mootummaa irratti mormiin adeemsifamu ALI bara 2008 jabaachaa gaafa dhufu Waajirri Dhimmoota Koominikeeshinii Mootummaa duraanii ogeessota dhimmi kun ilaallatuuf leenjii kennaa akka ture yaadateera.
Tahus paartilee ijoo afur ADWUI hudeessan gidduutti garaagartummaan yaadaa bal’achaa waan dhufeef karoora ture hojiirra oolchuun hamma barbaadame hojiirra akka hin oolle himan.
Duulli yeroo amma hojiirra oolaa jiru kuni isa wagga saddeet dura karoorfame waliin akka wal-fakkaatu kan ibsan maddi kuni.
Mootummaafi Paartiin Badhaadhinaa karoora qophaa’e ture hojiirra oolchuun ''milkaa’aniiru’’ jedhanii akka yaadan eeraniiru.
Duula bifa qindaa’een geggeefamuun dabalataan, itti fayyadama miidiyaa hawaasaa fi sirna shallaga(algorithm) irrattis leenjiin ammallee Paartii Badhaadhinaa caasaa garagaraa keessattii kennamu.
Miseensota paartii fi ogeessota koominikeeshiniif leenjiiwwan kennaman keessa xiyyeeffannoon tokko, ''piroojektiiwwan misoomaa biyyattii’’ ilaallatan irratti ''uummataaf odeeffannoo qaqqabsiisuu,’’ kan jedhu dha.
Waajirri mummee Paartii Badhaadhinaa deebii BBCf kenneen, ''maalummaaafi fayyadama miidiyaa hawaasaa, akkatti appiiwwan hojjetan isaaniin fayyadamuun ammo uummataaf akkamiin odeeffannoo tamsaasuun akkan danda’amu,’’ hogganootaafi miseensotaaf leenjii akka kennu ibseera.
Paartiin kuni, ''kuni ammoo addunyaarratti hawaasni siyaasaa hundi waan raawwatuufi raawwachuu qabu tahuu amana,’’ jechuun hojimaata baratame tahuu ibseera.
Fuula Feesbuukii mootummaafi paartii irratti hordoftootaafi hirmaattota baayyisuuf tattaaffii taasifamu waajiraaleen Finfinnee keessatti argaman lama namoota, ‘like’, ‘share’ fi ‘comment’ hamma qacaruutti akka gahame maddeen waajiraalee lamaan kanaa BBCtti himaniiru.
Haala kanaan fuula Feesbuukii isaanii iarratti hordoftoota baayyifachuuf Waajira Dargaggootaafi Ispoortii Magaalaa Finfinnee, akkasumas Waajira Misooma Humna Namaa fa’i dha.
Maxxansawwan BBC’n fuula Feesbuukii kunneen irratti hordoffiifi xiinxala taasiseen maddeen irraa odeeffannoo argame wajjin wal-fakkaataa dha.

Waajirri Ispoortiifi Dargaggoo magaalaa Finfinnee dhimma kanarratti gaafatame, ''namoonni dhuunfaa dhimma kanaaf qacaramaniifi kaffaltii argatan hin jiran,’’ jechuun wakkaateera.
Waajirichi itti fayyadama miidiyaa hawaasaa ilaalchisee dargaggootaaf leenii akka kennu daarektarri quunnamtii hawaasaa waajirichaa Obbo Mahaarii Tamasgan leenjii kana warreen fudhatan akkaawuntii isaanii irratti hirmaannaa akka qaban ibsaniiru.
Obbo Mahaariin, ''dargaggoonni waajira keenyaa waliin hojjetaniifi maatiin ispoortii fuula Feesbuukii dhaabbatichaa irratti qabiyyeewwan bahan ‘like’ fi ‘comment’ ofiisaanii akka kennan leenjii kennina.
Kanneen leenjii fudhatan keessaa irra deddeebiin ‘comment’ gochaa jiraachuu malu,’’ jedhaniiru.
Itti gaafatamaan Waajira Pabliik Sarviisiifi Misooma Humna Namaa Dr Xaasaw Gabireen immoo gochaan akkasii jiraachuusaaf, ‘’odeeffannoo hin qabu,’’ jechuun dubbataniiru.
Dhimmicha qulqulleessuun deebii akka kennan waadaa seenanillee deebisanii bilbilaan argamuu hin dandeenye.
Akka BBC’n maddeensaarraa odeeffatetti namoonni 11 gochaa kana raawwachuuf qacaraman fuula Feesbuukii waajiraalee lamaanii irratti hirmaannaa taasisu.
Namoonni kunneen miseensota paartii akkasumas aanaalee fi kutaalee magaalaa keessatti ogeessa koominikeeshinii tahuun hojii idlee kan raawwatan tahuu maddi dhimiichaaf dhihoo tahan BBCtti himaniiru.
Maddi kun dabaluunis, ''namni tokko akkaawuntii Feesbuukii saddeetii hanga kudhanii qaba'' jedhan.
Qabiyyeewwan waajiraaleen kunneen maxxansan fuudhaniis fuula kurnan sanarrattis ‘share’ godhu. Namoonni kunneenis gochaa isaanii kanaaf ''bifa durgoodhaan’’ akka kanfalamu maddi kuni ibsaniiru.
BBC’n qabiyyeewwan Feebuukii horofuuf kan sirni ''Crowd Tangle’’ fayyadamuun odeeffannoo argateen baatii Sadaasaa fi Mudde irraa jalqabee maxxansawwan Feesbuukii waajiraalee lamaan irratti lakkoofsi akkaawuntiiwwan hirmaatanii haala olaanaa taheen dabaleera.
Yeroon kun maddeen keenyi namoota dhuunfaa kunneeniif qacarriin rawwatame yeroo jedhan waliin wal-fakkaata.
Yeroo baayyee qabiyyeewwan fuula sana irratti bahan irraa akkaawuntiiwwan komeentii kennan wal-fakkaatoo yoo tahan, fuula waajiraalee lameen kanarrattis akka hirmaatan mirkaneesseera.
BBC’n gochaa kanarratti kan hirmaataniifi akkaawuntiiwwan 16 namoota dhuunfaa lama wajjin hidhata qaban adda baaseera.

Qorataan Mirga Namoomaa Dijitaalaa Dr Yohaannis, qabiyyeewwan mootummaa wajjin hidhata qaban irratti haala qindaa’een komeentii kennuun, ''yaada bilisaan ibsachuu osoo hin taane kaanin qaanessuu dha.
''Sochiin akkasii, fayyadamtoota ukkaamsuu, kanneen si’oominaan barreessan waltajjii kanarraa akka bahan gochuu akkasumas yaada ofii bilisaan ibsachuufi miga odeeffannoo argachuu akka daangessu,’’ eeraniiru.
Qondaalli siyaasaa ABO Obbo Battee Urgeessaa torban darbe Ebla 9, 2024 iddoo dhalootasaa magaalaa Maqii keessatti rasaasaa hedduun ajjeefamee argame.
Ajjeechaan nama siyaasaa kan qabsoo karaa nagaatiin godhamurratti ejjennoo jabaa qabu kanarratti raawwatame dhaabasaa dheekkamsiiseera. Dhaabbileen mirgaaf falmaniifi hawaasni idil-addunyaas qorannoon walabaafi amanamaan akka gaggeefamu dhaamaniiru.
Misieensonni maatiifi dhaabnisaa ajjeechaan kaaf qaamolee nageenyaa mootummaatti quba yoo qaban, mootummaan ammoo ajjeechaa kanaaf gaafatamaa godhamuunsaa fudhatama akka hin qabne ibsuun akeekkachiiseera.
Qajeelchi Poolsiii magaalaa Maqii ajjeechaa Obbo Batteen walqabatee namoota shakkamoodha jedhe 13 to'annoo jala oolchuu dhuma torbee darbee beeksisee ture. Wal dhibdeen maatii sababa ajjeechaa kanaa akka ta'uu malus Kintiibaan magaalitti himanii turan.
Hooggantoonni dhaabbilee siyaasaa mormituu BBCn dubbise garuu ajjeechaan Obbo Battee ''ajjeechaa siyaasaati'' jedhu.
Dura taa'aan dhaaba Kongiresii Federaalawaa Oromoo Piroofeesar Mararaa Guddinaa, Dura taa'aan dhaaba Hibiri Itoopihyaa Obbo Girmaa Baqqalaa fi walitti qabduun tokkummaa dhababilee siyaasaa Itoophiyaa duraanii Dr. Raaheel Baafee BBCtti dubbataniiru.
Piroofeesar Mararaan ''ajjeechaan kun siyaasuma. Maaliifii namni magaala seenee hooteelaa baasee halkan sanaan magaala keessatti ajjeesee, kana gochuu kan danda'u qaama humna qabuudha,'' jedhan.
Bakka eegdonni hoteelaa fi poolisiin magaalaa jirutti dhibdee dhuunfaatiin namni ajjeechaa kana raawwachuu danda'a jedhanii akka hin amanne dubbatan.
''Qaama humna qabuudha. Isa asiifi achi irra diban osoo hin taane, irra deddeebinee qaama walaba ta'een haa qulqullaa'u kan jedhamaa jirus kanumaafidha.''
''Lola dhuunfaatii jedhamee inni odeeffamu homaa waan dhugaatti siiqu miti. Qaama humna qabuun raawwatamuunisaa wal hin gaafachiisu'' jedhu Piroofeesar Mararaan.
Walitti qabduun tokkummaa Dhabbileee Siyaasaa Itoophiyaa duraanii Dr. Raaheel Baafee gama isaaniin, ''Anaaf ajjeechaan kun kan siyaasaati. Namoota akka Battee irratti ajjeechaan raawwatu kanuma siyaasaati,'' jedhu.

''Siyaasni Itoophiyaan gaggeessitu tokko aarsaa godhanii tokko oolchuudha. Kanatu rakkoo ta'e. Rakkoo isa tokkoof kan biraa ajjeessuun furmaata gochuutu barame,'' jedhu.
Dura taa'aa dhaaba Dimookraatawaa Hibir Itoophiyaa kan ta'an Obbo Girma Baqqalaas akkasuma ajjeechaan Obbo Battee ''kan siyaasaatiin ala ta'uuf carraan qabu baayyee dhiphaa ykn gonkumaa kan hin taanedha,'' jedhan.
''Tilmaamaan olitti ajjeechaan kun kan siyaasaa malee waan biraa hin ta'u jedheen yaada,'' jedhan.
Obbo Battee wajjiin waggoota muraasa darban waliin walitti dhiyaatanii hojjachuu kan himan namni siyaasaa buleessi kun, sababoota ajjeechaan kun kan siyaasaa malee waan biraa miti jedhaniif tarreessaniiru.
''Tokkoffaa nama siyaasaa beekamtii guddoo qabu, qabsoo karaa nagaatti amanu dhiisiitii namni kaanuu ajjeefamee magaalaa baafamee yoo gatamu mootummaan eessa jira? Halkan sanaan reeffa fuudhanii magaalaa baasuuf akkamiin onnee argatan? Rasaasni gara kudha wayii Battee rukute yeroo dhukaafamu qaamni poolisii ykn nageenyaa naannichaa eessa ture?'' gaaffilee jedhan kaasisa.
Sababa kanaatti ani ajjeechaa siyaasa malee waan biraa ta'a carraan jedhu baayyee xiqqaa ykn ta'uu kan hin dandeenye jedheen amana.''
Ajjeechaan Obbo Battee qabsoo karaa nagaa godhamurratti waan akeeku qabaa?
Obbo Girmaa Baqqalaa kaayyoon ajjeeechaa kanaa ''ejjennoo siyaasaa itti amananiif cimanii dhaabachuun akka balaa qabu agarsiisuudha'' jedhu.
''Ejjennoo siyaasaa ifa ta'e qabachuufi ejjennoo kanaaf cimanii dhaabachuu laaffisuudhaaf tarkaanfii addabaabayiitti fudhatameedha,'' jedhanii ibsu.
''Warra kaan sodaachisuuf wanta godhamedha. Namoonni siyaasaa akkasii ejjennoo qaban hammuma baayyatan dhiibbaa mootummaarraan gahuu danda'an xiqqeessuuf waan godhameedha jedheen yaada,'' jechuunis tilmaama isaanii ibsan.
Ji'oota dura gabaasa dhima hiree qabsoo nagaa Itoophiyaa keessa jiruu irratti Obbo Battee dabalatee namoota siyaasaa adda addaa dubbifne, haalli jiru yeroo kamuu caala hammaachaa dhufuu ibsanii ture.
Obbo Batteen wayita san yaada kennaniin dirreen qabsoo karaa nagaa hammamuu dhiphachaa deemu ''abdii kutuudhaaf hin jirru'' jedhanii ture.
Amma ''ajjeechaan siyaasaa' nama yaadaan muggutuun dhageettii horataa jiru kanaa qabsoo karaa nagaaf abdii kutachiisaadha'' jedhu namoonni dhaabbilee siyaasaa sadan dubbifne.
Piroofeesar Maraaraa, Obbo Girmaa fi Dr Raaheel ajjeechaan kun qabsoo karaa nagaan godhamu abdii kutachiisuutti adeemaa jiraa jechuun ibsan.

Obbo Girmaan, ''ajjeechaan kun dirreen siyaasaa hangam takka akka dhiphate ykn cufameera sadarkaa jedhurra gahee namoonni dhaaba siyaasaa keessatti hooggansa olaanaarra jiraniiyyuu lubbuu isaaniif sadarkaa wabii hin qabnerra gahuu agarsiisa,'' jdhan.
Dabaluunis, ''hooggansi siyaasaa kaanis kaka'umsi qabsoof qaban laafee qabsoorraa booda akka jedhan dirqisiisa'' jedhu.
Piroofeesar Maraaran seenaan Itoophiyaa barkurnee hedduuf ture sagalee mormii cufuu fi ukkaamsuun as gahee jechuun, ta'us ''qabsoon takkaa hin dhaabbanne'' jedhu.
Uummanni miiliyoonaan dararaamaa jira, namoota siyaasaa ajjeesuu fi hidhuun, dararuun miidhaa qabaatus, qabsoo karaa kamiinuu godhamu kan jabeessu malee kan laaffisu miti,'' jedhu.
''Rakkoo siyaasaa jiru walitti dubbatanii furuuf abdii kutachiisa. Rakkoo siyaasaa boruufi iftaaniif walitti dubbachuu mataasaa rakkisaa taasisa. Mariif karaa cufaa deema malee karaa saaqaa hin deemu.''
Seenaa siyaasa Itoophiyaa darbee yaadachuun, bu'aan haala akkasiin dhufu eenyuunuu hin fayyadne hin fayyadus'' jedhan Piroofeesar Mararaan.
Dr Raaheel Baafee gama isaaniin, ''yoomiyyuu caala abdii kutachiisaa dhufus furmaanni waaraana karaa kana qofa waan dhufuuf itti cichuu malee falli biraan hin jiruu jedhu.
Aangoon mootummaa filannoofi muggutii yaadaan malee waraanaan ta'uun irra hin jiruu kan jedhan Dr Raahel, qabsoo karaa nagaa gara filannoo walabaatti geessuun akka dhufu himan.
''Sirnichi nageenya biyyaafi aangoo uummataaf deebisuuf dursa hin kenniine. Santu yaadessaadha. Batteen bosona galee meeshaa waraanaa waliin argamee miti kan ajjeefame. Sababa yaada isaatiif ajjeefame. Kanaaf qabsoo karaa nagaa kun abdii kutachiisaa jira. Garuu ammoo itti dhiisuu hin dandeenyu,'' jedhan.
Paarlaamaan Itoophiyaa waa’ee kiraa mana jireenyaa ilaalchisee seera haaraa baaseera. Labsiin haaraa ragga’e kuni namoota mana jireenyaa kireessan irratti dirqama haaraa kaa’e.
Kanneen kireeffataniif immoo mirga duri hin qabne kenne. Akkaataa seera kanaan kanneen mana kireessan akka fedhan gatii mana kiraa dabaluu hin danda’an.
Warri mana kiraa kireessan gatii mana kiraa kan dabalan murtee mootummaani yookiin qajeelfama qaamni to’atu baasu bu’uura godhachuuni waggaatti si’a takka dabaluu danda’u.
Labsiin To’annoofi Bulchiinsa Mana Kiraa lakkoofsa 1320/2016 Bitootessa 02/ 2024 sagalee caalmaan ragga’eera. Miseensonni paarlaamaa sadii sagalee kennuurraa of qusataniiru.
Labsiin kuni maal fidee dhufe? BBC’n wixinee seeraa kana argateera. Qabxiileen ijoo waa’ee nama kireessuufi kireeffatu seera kana keessatti eeraman kunooti.
Dhimmi mana kiraa keessumaa magaalaa Finfinneefi kaan keessatti dhimmoota mata dhukkubbii ta’aniifi jiruu namaa qoran keessaati.

Hanqina manneen jireenyaa furuuf mootummaan Finfinneefi kaanitti ijaarsa manneen waliiniifi tarkaanfii kaan fudhatuus guututti hin furamne.
Seerri kuni kan barbaachise ‘’gatiin mana kiraa humna hawaasichaa kan giddugala godhate, waqtiifi haala jiru bu’uura kan godhate akka ta’u,’’ labsicha keessa ibsameera.
Dabalataan labsichi ‘’daballii mana kiraa sirrii hin taaneefi waliigaltee mana kiraa adda kutuu,’’ akka hambisu ibsa. Akkaataan waliigalteen adda cituu danda’us ibsa.
Labsiin kuni kaffaltii mana kiraa ‘’tasgabbii hin qabneefi haqa qabeessa hin taane’’ sirreessuf kan qophaa’e ta’u aangawoonni ibsaniiru.
Finfinneetti baatii sadiif kiraan manaa akka hin dabalamne dhorkame
Hojjettoota mootummaa qaala'insa jireenyaa waliin wal'aansoo qabaa jiran
Rakkoon hanqina bishaan Finfinnee waggoottan booda fooyya'uumoo itti cimuu mala?
Ministirri Magaalaa fi Bu’uuraalee Misoomaa Aadde Caaltuu Saanii hojjettoota mootummaa fi jiraattota magaalaa galii gad-aanaa qaban gargaaruuf seerri kuni bahuu ibsan.
Labsiin kuni manneen jireenyaa qofa ilaallata. Kanaaf manneen daldalaa hin ilaallatu jechuudha.
Aadde Caaltuun akka jedhanitti, labsiin kuni yoo hojiirra oole magaalonni galii dabalataa akka argatan taasisa. Galii damee kanarraa mootummaan argachuu dhabe sirreessa.
Aangawaan kuni lammiileen galii argatan keessaa 25 % - 30% caalaa mana kiraaf baasuu hin qaban jechuunis paarlaamaatti dubbachuun isaanii gabaafameera.
Akkaataa seera kanaan waliigalteen nama kireessuufi kireeffatu gidduu taasifamu waggaa lamaa gadi ta’uu hin danda’u.
Kireessitoonni waggaatti si’a takka qofa mana kiraa dabaluu danda’u. Kunis adeemsa ofii qaba. Sababni kanaas gatii mana kiraa tasgabbeessuuf akka ta’e seerichi eera.
Labsichi kaffaltii mana kiraa ‘’baankiin yookiin karaa elektironikii bu’uura seeraa qabu biroon qofa,’’ akka raawwatamu dirqisiisa.
Kana jechuun maallaqa callaan mana kiraa kanfaluun ni hafa jechuudha.
Yeroon waliigaltee osoo hin xumuramiin wantoota labsii keessatti eeraman alatti gatii dabaluunis ta’e kireeffataa mana kiraatii baasuun hin danda’amu.
Haa ta’u malee, akkaataan kireessaan waliigaltee kireeffataa walin qabu akeekkachiisa malee baasuu danda’us seera keessa eerameera.
Daballii gatii kiraa gara fuulduraatti taasifamuuf kiraan amma jiru ilaalamee mootummaan shallagama.

Qaamoleen mana kiraaf ta’u ijaaran waggoota afuriif mariidhaan gatii murteessuu danda’u. Kunis isaan jajjabeessuuf yaadameeti jedhameera.
Kanaan ala garuu seerri labsii kana keessa jiru isaanirrattis ni raawwata.
Labsiin kuni hojiirra akka ooluf galmeen baatiiwwan sadan dhufan keessatti ni xumurama jedhamee akka eegamu ibsame.
Naannoleefi bulchiinsota magaalaatti hojiiwwan hubannoo uumuu hojjetamuun isaanii ibsameera.
Waliigaltee kiraa galmeessisuu dhabuun adabbii bulchiinsaa qaba. Akka seera kanaatti gatii mana kiraa ji’a sadii ta’u nama adabsiisuu danda’a.
Erga waliigalteen adda citee booda haala labsii keessa ibsameen yoo gatiin kiraa dabale malee manichi nama biraaf gaafa kireeffamu gatii duraan turerra dabaluun hin danda’amu.
Yoo kuni irra gahame qajeelfama qaama to’atuun adabbii darbuun ala namni haaraa kireeffatu gatiin gara duraanitti akka deebi’u iyyatee deebisiisuu danda’a jedha.
Yeroon turtii waliigaltee mana kiraa gaafa xumurame wal hubannoo kireessaafi kireeffataan waliigalteen barreeffamaan haaromfamuu danda’a.
Seerri kuni yeroo ragga’u kan argaman Ministirri Haqaa Dr Gediyoon Ximootewoos labsiin kuni mirga warra kireessuufi warra kireeffatu wal simsiisa jedhan.
Labsii kana keessatti kireessitoonni akeekkachiisa malee karaatti waliigaltee mana kiraa seenan adda kutuu danda'anis ni eera.
Qaamolee lamaan gidduu dhibdeen yoo dhalate qaama to’atuun tarkaanfii bulchiinsaan kan furamu malee dhimmichi kallattiin mana murtii akka hin geenye ibsan.
Labsiin kuni magaalota rakkoo mana jireenyaa qabanitti kan hojiirra ooludha. Raawwiin isaa garuu bulchiinsota magaalaafi naannoleef akka kennamu ibsameera.
Seera kana baasuuf Awuroppaarraa Jarman, Eeshiyaarraa Chaayinaafi Hindii, Afrikaarraa Gaanaa, Keeniyaa, Masriifi kaanirraa muuxannoon fudhatamuu seerichi ibsa.
Akka labsichi ibsutti, qaama to‘atu jechuun waliigaltee mana kiraafi gatii akka to’atuuf naannoleen yookiin bulchiinsota magaalaa Finfinneefi Dirree Dhawaan kan hundaa’udha.
Labsiin mana kiraa kuni haala kana dura tureerraa addatti ragga’e. Dur labsiin qophaa’e ragga’uu dura akka ilaalamuuf koree dhaabbiif ergama. Labsiin kuni garuu kallattiin ragga’e.
Paarlaamaatti bakka bu’aa mootummaa kan ta’an Tasfaayee Beljigee mooshiniin dhiheessan mana mareen erga fudhatama argate booda kallattiin ragga’eera.
Labsiin kuni kireessitoonni akka fedhan kiraa manaa dabaluu hin danda’an jedha. Gatii mana kiraa dabaluuf wanti hordofuu qaban akka jiruus eera.

‘’Kiraa manaa dabaluu kan danda’an qaamni to‘atu waggaatti si’a takka dhimmoota dinagdeefi kaan giddugala gochuun daballii kiraa murteessu danda’u bu’uura gochuuni,’’ jedha.
Magaalaa Finfinnee keessatti manneen jireenyaa waliini keessa lammiilee hedduutu jiraata
Ibsa waa'ee suuraa,Magaalaa Finfinnee keessatti manneen jireenyaa waliini keessa lammiilee hedduutu jiraata
Dabaluunis, akkaataa labsii kanaan daballiin kiraa taasifamu ‘’qaama to’atuun Waxabajjii 01 ummataaf ifa taasifamee Waxabajjii 30 eegalee waggaa tokkoof hojiirra oola,’’ jedha.
‘’Waliigalteen mana kiraa osoo hin xumuramiin kireeffataa manaa baasuun yookiin labsii kanaan haala eeyyamameen alatti gatii dabaluun hin danda’amu,’’ jechuun labsichi lafa kaa’a.
Kanaan ala namni kireessu gatii mana kiraa kan ji’a lamaa ol dursee kireeffataan akka kanfalu gaafachuu akka hin dandeenye seerichi ni ibsa.
Akka kana dura namoonni afaaniin qofa waliigalanii mana hin kireessan, yookiin hin kireeffatan.
Namni kireessuufi kireeffatu sanadoota kaffaltii mana kiraa qindeessanii kaa’uuf dirqama qabu jedha.
Waliigaltee mana kiraa kamuu barreeffamaan taasifama. Kunis, qaama to’atuun galmaa’uufi mirkanaa’uu akka qabu dirqamsiisa.
Akkasumas, qaamoleen lamaan waliigalteen erga raawwatee guyyoota 30 keessatti ‘’waliigalee dhiheessanii akka mirkanaa’uufi galmaa’u gochuuf dirqama qabu,’’ jedha.
‘’Waliigalteen mana kiraa hin mirkanoofneefi hin galmoofne akka waliigalteen hin raawwanneetti ilaalama,’’ jechuunis ifa godha.
Osoo mana gadhiisuu feetanoo?
Waliigalteen mana kiraa kan diigamu tokko osoo yeroon waliigaltee hin xumuramiin qaamoleen waliigalan waliigaltee diiguuf yoo waliigalanidha.
Yookiin immoo kireeffataan yoo gadhiisuu fedhe baatii lama dursee kireessaaf beeksisuu qaba.
Gama kaaniin waliigalteen mana kiraa akeekkachiisa malee karaawwan ittin diigamuu danda’us jira.
Yoo nama kireessuufi kireeffatu gidduu rakkoon jiraate qaamni to’atu beeksifamuu qaba.
Qaamni to’atu erga murtee irratti kennee booda komiin yoo jiraate koree hundaa’uun akka ilaalamu ta’a.
Murtee koreerratti qaamni komii qabu dhimmicha mana murtii geessuufi guyyoota 30 keessa murtee akka argatu seerichi ibsa.

Labsiin kuni qaamoleen waliigalan osoo waliigaltee diiguu barbaadan wantoota hordofuu qabanis ni kaa’a.
Gama kaaniin, namni kireesse akeekkachiisa malee waliigaltee mana kiraa nama kireeffate waliin seene adda kutuu danda'a.
Kunis, sababoota torba qofaani ta’uu ibsa seerichi.
Yeroo kanfaltii mana kiraa ilaalchisuun akkaataa waliigalteen yeroo jalqabaaf yoo ta’e guyyoota 15’f yoo dabarse
Yeroo lammataaf akkaataa waliigalteen guyyoota 7’f yoo dabarse kireessaan waliigaltee akeekkachiisa malee adda kutuu akka danda’u labsichi ibsa.
Inni biraa namni kireeffate dhimma kireeffateef dhiisee manicha dhimma biraaf yoo itti dhimma bahedha.
Labsicharratti ‘’[Kireeffataan] eeyyama kireessaan keessa jiraachuun ala ykn hojii daldalaaf yoo itti fayyadama ta’edha,’’ jedha.
Akkasumas namni kireeffate mana kireeffate sana ‘’yakka raawwachuuf yoo itti fayyadama ta’e,’’ namni kireesse waliigaltee adda kutuu danda’a.
Akkasumas kireeffataan nagaafi tasgabbii naannichaa ‘’irra deddeebiin’’ kan booressu yoo ta’es kireessaan akeekkachiisa malee waliigaltee adda kutuu danda’a.
Sababooti biroommoo beekaa yookiin of dagatee kireeffataan mana jireenyaa kireeffate yoo balaarra buuse ykn mancaase akkasumas kan kana fakkaataniin jedha.
Sanada Sobaa fayyadamuudhaan doolaara miliyoona ja’aa fi kuma 50 daddabarsaa turan jechuun shakkamanii Kamisa Ebla 18, 2024 mana murtii kan dhiyyeeffaman hoggannis mana amantaa Ortodoksii Tawaahidoo Itoophiyaa, Luba Balaay Mokonnin wantoota too’atamuu isaaniin duuba jiran BBC’n mana amantichaa irraa iyyaafateera.
Mana amantichaatti Itti gaafatamaan Qajeelcha pirojektiilee waliigalaa kan tahan Malaaka Hiwoot Qomoos Abbaa Walde seefuu, BBC’tti akka himanitti, Lubni Balaay kan too’ataman dhimma hojii mana amantichaa waliin walqabatuun miti jedhan.
“Dhimmi isaan mana baankii sana deemaniif dhimma bataskaanaan walqabatuun osoo hin taane, akka dhuunfaa isaaniitti deeman turan. Maallaqni jedhames kan Bataskaanaa miti. Maallaqni bataskaanaa bades hin jiru. Dhimmi Bataskaana waliin walqabatu tokkoyyuu hin jiru,” Jedhan.
Qulqulluu Abuna Abrahaam waliin bakka Luba Balaay Too’ataman deemanii dubbisuu kan himan hoggannis mana amantichaa kun, Luba Balaay harkatti kan argame xalayaa dhaabbanni biraa nama biraatiif haa kanfalamu jedhu qabu akka ta’e himan.
“Wanni isaan harkatti argame xalayaa kaffaltiin haa raawwatamu jedhu qabudha. Abbootii qabeenyaa waliiniidha bakkicha kan deeman. Isaantu namoota biraatiif kanfaltii raawwata. Xalayicharra wanni Luba Balaayin walqabatu, maqaanis, mallattoonis bakka herreegaa isaaniis hin jiru,” jedhan.

Akka Luba Balaay irraa hubachuu himanitti, abbootiin qabeenyaa maallaqa kana daddabarsuuf turan isaan qabatanii kan deeman sababa “Baankichi kaffaltii nuuf raawwachuu didee nu deddeebisaa jira nu gargaarta,” jedhuun akka ta’es himu.
Walitti dhukaasa mootummaa fi WBO tibba kanaa fi ajjeechaa namoota nagaa 19 Ebla 2024'Raayyaan miidiyaa' Paartii Badhaadhinaa oduu sobaa fi odeeffannoo dogongorsu facaasuurratti hirmaachuu qorannoon BBC saaxile
Abboomaa Mitikkuu: 'Bakka inni jirutti nama Mallas Zeenaawwii dubbachuu hin dandeenye ture'
Abbootiin qabeenyaa kunneen erga deemanii booda tiki Gamtaa Afrikaa yeroo shakkiin odeeffannoo dabarsuu jalqaban bakkichaa akka miliqan himu.
“Luba Balaay bilbila haasaa turan. Namoonni isaan waliin deeman sun garuu xalayaa sana isaan harkatti dhiisanii bakkichaa miliqan. Isaan gamna waan hin taaneef, haala isaas waan hin hubanneef achuma turanii too’atamani” jedhan.
Akka Malaaka Hiwoot Qomoos Abbaa Walde seefuu jedhanitti, Luba Balaay yeroo too’atamanitti xalayaa dhaabbileen sun walii barreessan kan akka kaffaltiin raawwatamu gaafatu sanaan alatti doolaarris ta’e cheekiin isaan harkatti qabame akka hin jirre dubbatu.

“Xalayaa isaan harkatti qabame jedhameefi tarree himata isaaniis ilaaleen jira. Xalayaa isaan harkatti argame sanarra maqaan isaaniis hin jiru. Akka yakkaatti kan ilaalame waraqaa sana harkatti qabatanii argamuu isaanii qofa. Xalayicharra maqaan abbootii qabeenyaa jira.”
“Torbee tokko yeroo qorannoo kan itti gaafatames abbootiin qabeenyaa maqaan isaanii xalayicharra ture hin too’atamne. Hanga isaan too’atamanitti jedhameeti malee isaan mirga wabiitiin bahu danda’u ture,” jedhan.
Luba Balaay Mokonnin yeroon qorannoo torbee tokkoo itti gaafatamee komishini Poolisii Federaalaa Meeksikoo jirutti hidhamaanii jiru.
Manni amantaa Ortodoksiii Tawaahidoo Itoophiyaas dhimma hoggana mana amantichaa itti dhiheenyaan hordofaa akka jiruufi ‘‘Lubni Balaay gocha jedhame kana nama raawwatu miti, dhimmichi Bataskaana waliin hariiroo homaatuu kan qabus miti,’’ jedhan dureen mana amantichaa kun.
Qondaaltoonni Ameerikaa Israa'el halkan Jimaataatti bari'u misaa'eliidhaa Iraan haleeluu dubbatan. Haleellaan haaloo bahumsaa kunis muddama biyyoota lamaan jidduutti torbanoota lamaaf tureen boodadha.
Hangaafi amma miidhaa haleellaa naannoo Iraan, bulchiinsa Isfaahaan keessatti raawwatamee ilaalchisee odeeffannoowwan wal dhiitutu bahaa jira. Miidiyaalen Iraan haleellicha baay'ee gadi xiqqeessu.

Israa'eliifi Iraan jidduutti wal dhabdeen kan cime erga Israa'el gamoo qonstilaa Iraan kan Sooriyaa keessatti argamu irratti haleellaa raawwattee, Iraan ammoo haleellaa cimaa raawwatte. Taatee tibbanaa kan beeknuu kunooti.
Israa'el yeroo baayyee tarkaanfii waraanni ishee garee hidhattootaa Sooriyaa fi Iraaq keessa jiran irratti yeroo raawwatu tokkaa amantee hin beektu.
Haata'u malee, qondaaltoonni US Israa'el Jimaata gara barii keessa miisaa'elaan Iraan haleelluu ishee miidiyaa CBS kan BBC waliin hojjatuuf mirkanneessan.
Meeshaawwan attammii akka faayidaarra oolfaman ykn eessarraa akka dhukaafaman ifa miti. Maddeen US garuu haleellicha irratti miisaa'ela fayyadamuu yoo himan, Iraan garuu dirooniiwwan xixiqoodha jette.
Mootummaan Iraan miidiyaa gara biyyatti seenu cimsee to'ata. BBCnis bakka haleellaan keessatti raawwatamee wiirtuu Isfaahaan kallattiin hin qaqabu.
Waa'ee halellaa kanaa Iraan maal jetti?
Qondaaltoonni Iraanfi miidiyaalen muraasni biyyattii yaaliin haleellaa jiraachuu mirkanneessan, garuu ciminasaa baayyee gadi xiqqeessan. Namni ajjeeffamu hin gabaafamne.
Ejansiin oduu Faarsi Iraan akka gabaaseetti, dhiheenya buufata waraanaatti dhohiinsi dhagahamu himan.
Chaanaaliin miidiyaa mootummaa tokkoo ammoo, Jeneraala Isfaahaan keessaa eeruun akka gabaaseetti, naannichatti sagaleen dhohinsaa kan dhagahame sababii ''humni qilleensaa wantoota shakkisiisoo ta'an irratti dhukaaseefiidha'' jechuun miidhaan homaatuu akka hin qaqabne hime.
Ejansiin oduuTaasnim waraabbi viidiyoo buufata nikulaaraa Isfaahaanitti argamufi miidhaan homaatuu akka hin mul'anne maxxanse.
Ejansiin Inarjii Atomikii Idil-addunyaa (IAEA)n eddoowwan nikulaara Iraan irratti miidhaan homaatu akka hin qaqqabne mirkanneesseera.
Dubbii Himaan Wiirtuu Saayibarispeesii Biyyaaleessaa Iraan, Hoseen Daaliriyaan, ''daangaawwan alaatii haleellaan qilleensaa mudate hin jiru'' jedhan.
Innis Israa'el yaaliin kaadikoopataroota (diroonoota) balaliisuuf yaalte kan hin milkoofneefi yaalii qaanneessaa yoo ta'u, isaanis rasaasaan rukutamaniiru'' jedhan.
Iraan haleellichaan booda balaliiwwan imaltootaa irra dhorkaa keessee kan turte yoo ta'u amma kaafte jirti.
Akkasumas Sooriyaafi Iraaq, bakka hidhattoonni Iraaniin gargaaraman socha'an keessattis halkan keessa dhohiinsi gabaafameera, garuu ammoo kallattiidhaan haleellaa Isfaahaaniin wal qabachuu ifa miti.

Ministeerri raayyaa Sooriyaa dirreen ittisa qilleensaa kan kibba Sooriyaa ture misaa'eloota Israa'eliin Jimaata gara barii keessa haleellameera jedhe. Israa'el kana duuba jiraachu kan jette hin jiru.
Isfaahaan irratti amma maalif xiyyeeffatame?
Bulchiinsa Isfaahaan naannoo bal'aa walakeessa Iraanitti argamu yoo ta'u, moggaasaas magaalaa guddoo irraa argateedha.
Naannichis buufata humna qilleensaa guddicha, dhaabbanni oomisha miisaa'el guddichi fi dhaabbilee niikulaaraa dabalatee bakka bu'uraaleen waraanaa Iraan gurguddoon keessatti argamaniidha.
Israa'el dursitee waa'ee tarkaanfii waraanaa fudhattu Ameerikaatti himuu dandeessi, garuu ministirri Dhimma Alaa Xaaliyaan, Antooniyoo Taajaanii walgahii G7 kan Kaapriitti taa'ameerratti gaazexessitootatti akka himaniitti, Waashingiton ''sa'aatii dhumaatti itti himame'' jedhan.
Yaa'icharratti wayita dubbataniitti, Ministirri Dhimma Alaa Ameerikaa Antoonii Bilinkan, waa'ee haleellaa dubbachuu diduun, ''US opareeshinii raawwatame keessaa harka hin qabdu'' jedhan.
Haleellaan Iraan attamiin turtii aangoo Netaaniyaahuu dheerressa?
Haleellaa Iraan Israa’el irratti raawwatteen enyutu buufate, enyutuu kasaare?
Biyyoota Baha Giddu-galeessaa kamitu diroonii caalaa omishee fayyadama?
Haleellaan ammaa kunis Iraan Israa'el irratti dirooniifi misaa'elii dhibbaan lakkaa'aman erga dhukaafteen torban osoo hin gunnee kan mudateedha. Kunis dubbiin hammaachaa jiraachutti ilaalame.
Haleellaan Iraan haala kana dura argamee hin beekneefi baayyee bal'aa turulleen, irra caalaa kan milkaa'e hin turre. Ameerikaa, UK fi biyyoonni michootaa kaanis humna qilleensaa Israa'eliin deeggaruudhaan baayyeesaa fashaleessaniiru.
Haleellaan haala kana dura baramee hin beeknee Israa'el irratti raawwatame sunis haaloo bahumsa haleellaa Ebla 1, 2024 gamoo dippilomaasii Iraan kan Siiriyaa keessaarratti dhukaafamee ture.
Israa'el haleellaa sana duuba jiraachu ifatti mirkanneessu baattuulleen garuu baayyee ishee ta'un amanama.
Kun Israa'eliifi Iraan jidduutti muddama dabalaa laata?
Faayidaan guutuun haleellaa dhiheenyaa kanaa ammallee ifa kan hin taane yoo ta'u, Iraan deebii kan kenniituuf ta'unis hin baramne.
Gabaasaan dhimmoota nageenya BBC, Firaank Gaardinar, hangi haleellaa guyyaa Jimaataa 'baayyee murtaa'aa akka fakkeenyaa wayiti' jechuun ibsee, tarii walitti bu'iinsi kana caalaa akka hin deemne gochuuf yaadamee kan qophaa'e ta'uu mala jedhe.

Ministirri Mummee Israa'el Beenjaamiin Neetaanyaahuun Iraan irratti haleellaa raawwachurraa akka of qusataniif janaraalotuma isaafii deeggartoota siyaasaa isaatiin dhiibbaa akka mudachuu malu qopheessaan BBC addunyaa Jeramii Bowan gabaasee ture.
Israa'el waldhabdee diinoota Baha Jidduugala lama kanneen bakka butootaan walwaraanaa turan akka waraanaa kallattii keessa hin seeneef, tarkaanfii kanatti geessuu kamuu akka hin fudhanneef Ameerikaa fi biyyoonni Lixaa dhiibbaa irratti godhaniru.
Israa'eliifi addunyaan deebii akkamii kenne?
Deebiiwwan Israa'el keessaa argaman muraasni qoodiinsa siyaasaa biyyatti agarsiisan. Ministirri Nageenyaa sanyummaa leelliisan, Itaamaar Been Giivar, haleellaan Iraan irratti raawwatame ''dadhabaa ykn okkoolaadha'' jechuun ibsan.
Dursaan paartii mormituu Israa'el Yaa'ir Laapiid, deebii kennaniin, aangoorra akka ka'aniif gaafachuun yaadni qondaalli kun kennaniis kan Israa'el irratti qoofameefi qaanneesseedha jedhan.
Mootummaan UK haleellicha irratti yaada homaa akka hin kennine dubbachuun, garuu ammoo Israa'el ''mirga ofiishee ittisuutiin dubbiin garmalee akka cimne'' dhaabuu qabdi jedhe.
Pirezidantiin Komishinii Awurooppaa, Ursuulaa Voon Der Leeyeen, qamooleen hundi tarkaanfii biraa fudhachurraa akka of qusatan waamicha taasisan.

Diinagdee addunyaa maaltu mudate?
Sababii walitti bu'iinsa Baha jidduugalaa keessatti cimaa dhufeetiin, yaaddoo dhiyeessitiin boba'aan adda cituu danda'a jedhu uumeera.

Haleellaa mudateen booda madaallii gatii boba'aa idil-addunyaa kan ta'e, jikitii bireenti barmeeliidhaan doolaara 1.8 irraa gara doolaara 88tti ol ka'e.

Gatiin boba'aa jalqabarratti hanga %3.5n dabalee, haata'u malee wayita haleellaan murtaa'aa ta'unsaa ifa ta'u gatiin deebii'ee tasgabbaa'e.

Gatiin warqee battalumatti garmalee dabalee ture amma gadi deebi'ee jira.


Bifti qeensa namaa fayyaa waliigalaatiif murteessaa ta'uu himu oggeessoonni fayyaa. Kutaan qaamaa kun rakkoo fayyaa adda addaa agarsiisuu akka danda’a himu.

Jijjiiramni halluu qeensaa dhukkuboota hedduudhaaf akeekkachiisa ta’ee tajaajila waan ta’eef xiyyeeffannoo kennuun barbaachisaa ta'uu gorsu.

Namni jijjirama halluu qeensa ofirratti arge tokkos ogeessa bira dhaquudhaan marisiisuun akka barbaachisu gorsu oggeessoonni damee kanaa.

Dhukkuboonni gariin adda baafamuudhaaf yeroo fudhachu malu, ''garuu ammoo dhukkuboonni miilaafi harka irratti mul’atan jiru,'' jetti Dr. Aginees Maayiluu, Doktarri hospitaala Kooptikii Naayirobii hojjatan.

Rakkoon fayyaa qeensa irratti mul'achuun beekamaan keessaa dhibee tiruu, gogaa, kalee, rakkina fi kkf eeruun ni danda'ama.

Haata’u malee, garaagarummaan qeensa yeroo hunda rakkoo guddaa jechuu akka hin taanees ni dubbatu oggeettiin tun.

“Qeensi quba miilaa akka gaariitti kunuunfamuu waan hin dandeenyeef yeroo tokko tokko rakkoo qabaachu mala. Fakkeenyaaf, haalluun qeensa miila keenyaa keelloo ta’uu danda’a,” jetti ogeettin gogaafi piroofeesara Fayyaa Yunivarsiitii Kaatolikii Paaraanaatti Vaaleriyaa Zaneelaa.

Haata'u malee mallattoolee qeensa namaa irratti mul'atan waan rakkoo fayyaa agarsiisuu danda’aniif xiyyeeffannoo kennuufiin barbaachisaa akka ta'e gorsiti.

Qeensa caccaba qabuMADDA SUURAA,GETTY IMAGES
Ibsa waa'ee suuraa,Qeensi akkanaa hir’ina dhiigaa agarsiisuu danda’a
Qeensa adii
Akka oggeessonni jedhaniitti, namni tokko jijjiirama halluu qeensaa hin baratamne wayita ofirratti arguutti, dafee ogeessaan ilaalamuu qaba.

Fakkeenyaaf, qeensi halluu adii, namni tokko dhukkuba paaraasaayitiidhaan dhufu maaykoosiisin jedhamuun qabamu isaa agarsiisuu danda’a jedhan.

Akkasumas mallattoo walfakkaataan, mallattoo dhukkuba psoriasis jedhamu ta’u danda’a. Kunis dhukkuba gogaa kan yeroo baay’ee jilba, ciqilee fi gogaa mataa irratti cittoo, gogaa ciccitaa ta’ee uumuudha jetti.

Hanqinni soorata tokko tokko, hanqinni nyaataa fi nyaata pirootiinii xiqqaa ta'es rakkoo kana fidu danda’a jetti oggeettiin tun.

Kana malees, “qeensa adii qabaachuunis hir’ina dhiigaa agarsiisuu danda’a. Kun hanqina miniraala sibiila jedhamurraa kan maddu yoo ta’u, qeensi boca fal'aana akka qabaatuu fi akka shuntuuruu gochuu danda’a,” jetti Dr. Maayiluun.

Mallattoolee qeensarratti mul'ataniif agarsiiftuu fayyaa keenyaa ta'e kan biraas jiraachu kaasti oggeettiin tun.

Mallattoolee kanneen irratti hundaa'un wallaansa argachuuf ammoo oggeessa fayyaa marisiisuun murteessaadha jedhu. Hakiimonnis sababa rakkoo kanaa qorachuun adda baasu.

Ibsa waa'ee suuraa,Qeensa halluu keellootti geedarame
Qeensa keelloo

Qeensii haalluunsaa keelloo ta'e kan dhaalootaan ykn dulloomuu qeensa kan argisiisu ta'u akka danda'u dubbattu oggeessoonni.

Akkasumas qeensi haalluu jijjiiruunsaa maaykoosii fi dhibee fangasii adda ta’een kan dhufe ta’uu danda’a jedhu.

Haalluun keelloo akkanaa kunis yeroo tokko tokkoo kan dhibeewwan akka psoriasis, HIV fi dhukkuba tiruu agarsiisadha.

Namoonni tamboo xuuxanis sababii qeensi isaanii kallattiidhaan aara sijaaraatiif saaxilamufuu, haalluun qeensa isaanii jijjiiruu danda'an.

Qeensa tuqaa adii qabuMADDA SUURAA,GETTY IMAGES
Qeensa tuqaa adii qabu
Tuqaaleen adiin qeensa irratti akka citaa xixiqqootti qeensa qubaa yookaan miilaa irratti mul'achuu danda'u. Tuqaaleen kunneenis dhukkuba gogaa ‘atopic dermatitis’ jedhamuun beekamu waliin walqabata jedhu oggeettiin tun.

Dhukkubni kunia gogaan akka gogu, ita’uu akkasumas miidhaa rifeensa fida jedhan.

Tuqaaleen akkasi kunis irra caalaa daa'imman xixiqqoo irratti kan mul'atu yoo ta'u, nama umurii kamiyyuu keessatti agaramurratti mul'achuu danda'a.

Qeensa bifa cuquliisa qabu
Qeensi bifa cuquliisaatti geeddaramu yeroo baayʼee kan hin mudannee taʼus, darbee darbee ammoo sababii qoricha tokko tokko fayyadamuutiin wal qabte kan dhufu taʼuu kaasu.

Qorichoota kanaaf madda ta'an keessa qorichi finnisa yaaluuf kennamuu fi qoricha busaa yaaluuf kennamu kan eeramaniidha.

Haalli akkasii yeroo nama mudateetti atattamaan hakiimii mariisiisuun, qoricha sana dhaabuun wallaansa haaraa itti fufuun barbaachisaa ta’uu gorsu oggeessoonni.

Qeensa infeekshiniin qabame MADDA SUURAA,GETTY IMAGES
Ibsa waa'ee suuraa,Qeensi akkanaa infekshinii fangasii qaba
Qeensa infekshinii fangasiin qabame
Infekshiniin qeensaa yeroo baayyee kan maaykoosis infekshinii fangasiin dhufu yoo ta’u, erga wallaansa argataniin bodalleen erga yaaliin dhaabbateen booda deebi’ee mul’achuu danda’a ta'a.

Hordoffiin sirnaan kan hin taasifamne yoo ta'e, qeensi tun irra deddeebiin miidhamuu danda’a.

Rakkoon kun irra caalaa qeensa miila kan mudatu yoo ta'u, namni rakkina akkasii mudate tokkoos yoo xinnaate hanga ji'a jahaatti yaalamuutu barbaachisa.

Namoonni rakkoo akkanaa qaban, qoricha sirnaan fudhachuufi wal’aansi hanga xumuramutti gorsa hakiimaa of eeggannoodhaan hordofuu qabu.

Yeroo garii qeensi bal’dhate, ispoonjii fakkaataa ykn dhiita’ee akka fal'aana garagalfameetti mul’achu danda'a. Rakkoon kunis ‘Nail clubbing’ jedhama.

Haalli akkasii kunis qeensa muraasa ykn hundasaanii irratti dhiibbaa uumuu danda'a. Rakkoon akkasii kunis yeroo baayyee, quba guddaa irraa jalqabe gara qeensa birootti babal’ata.

Walumaagalattis, sababii ykn maddawwan qeensi keenya itti haalluun saa jijjirame hubachuu fi rakkinichaaf yeroodhaan wal’aansa barbaachisu taasisuun, jireenya fayya qabeessa ta’e jiraachuuf akka nama gargaaruu gorsu oggeessoonni.


Qonnaan-bultuu Barakat, magaalaa Finfinnee keessatti omishaalee qonnaa omishte kallattiin fayyadamtootaaf dhiyeessuu erga eegaltee torbee lama qofa akka ta’e himti.
Yeroo ammaattis giddugalawwan kuusaafi gurgurtaa omishaalee qonnaa Kutaalee Magaalaa Lammii Kuraa fi Kolfee Qaraaniyoo keessatti argaman keessatti omishaalee qonnaa gurguraa akka jirtus himteerti.
Giddugalawwan kunneen qaala’insa jireenyaa hir’isuufi gabaa tasgabbeessuu kaayyeefachuun bulchiinsa magaalichaan kan ijaaraman yemmuu ta’u, omishtoonniifi fayyadamtoonni kallattiin walirraa akka bitan kan dandeessisanidha.
“Uummanni kallattiin dhufee wanta barbaadu, hanga barbaadu fudhatee deemuu danda’a” kan jettu Barakat, kanaan dura garuu qonnaan bultoonnifi fayyadamtoonni walirraa fagoo akka turan himti.
“Kanaan dura akkuma qonnaan bulaa kamiyyuu omisha keenya gara Finfinnee fidnee daldaltootaaf laanna ture. Isaan fayyadamtootaaf gurguranii komishinii isaanii, kanfaltii namoota meeshaa fe’an fi buusaniif kanfalan, kanfaltii kiraafi kanneen biroo irraa hir’isanii maallaqa nuuf galchu ture” jetti.
Amma garuu fayyadamtoonni omishaalee qonnaashee ‘gatii qonnaan bulaatiin’ irraa bitaa jiraachuu himti.
Garuu gatiin qonnaan bulaa maali jennee gaafii gaafanneef, gatiin kun kan qonnaan bultoonni, daldaltoonnifii Biiroon Daldalaa Finfinnee waliin ta’uun murteessan akka ta’efii baasii omishicha omishuuf bahe ilaalcha keessa galchuun kan murtaa’u akka ta’es himti.
“Bu’aan addaa irratti hin herreegamu. Bu’aa hanga dhibbeentaa 10 qofatu heyyamama. Sababnisaas nuti kasaaru hinqabnu, deebinee omishuu qabna. Kanaafi bu’aan sun (10%) kan murtaa’e” jetti.
“Duraan omisha keenya finnee daldalaaf laanna. Daldalaan immoo gatii fedheen gurgura. Qaamni biraan isarraa fudhatemmoo akkasuma dabalee gurgura. Kanaaf gatiin omishichaa dacha lama yookiin sadi erga dabalee booda uummata bira gaha” jetti.
Bifa kanaan qonnaan bultoonnis ta’e fayyadamtoonnii fayyadamoo akka hintaane kan himtu Barakat, omishtoonni fi fayyadamtoonni fuulleetti walarganii walirraa bituufii gurguruun isaanii rakkoo duraan ture akka fures himti.
Haaluma kanaan timaatimni kiiloon tokko yeroo ammaatti daldaltoota biratti yookiin suuqiiwwan keessatti birrii 25-30’n fayyadamtootaaf gurguramaa kan jiru ta’ullee isheen garuu birrii 10-17’tti gurguraa jiraachuu himteerti.
Qullubbii diimaan immoo iddoowwan tokko tokkotti kiiloodhaan birrii 85-90’tti gurguramaa jiraachuu himuun, isheen garuu birrii 45’tti gurguraa akka jirtu himteerti.
Rakkoon nurraa dhaabbateera…
Qaala’insa gatii omishaalee garagaraarratti yeroo garagaraatti uumamuuf daldaltoonnifii giddu deemtonni biroon sababa akka ta’an himama.
Kunis omishaalee gatii cabsaan qonnaan bultootarraa bituu, gabaatti osoo hinbaasiin mana kuusaa keessatti dhoksanii kaa’uu fi daballii gatii sababa qabeessa hintaane taasisuu ofkeessatti qabata.
“Kana dura omishni baay’inaan yoo jiraate daldaltoonni gatii hintaane siif kennu. Fakkeenyaaf ani omishuuf birrii 10 kan itti baase yoo ta’e ‘yoo gurgurte birrii lamatti gurguri’ naan jedhu. Gatii omishicha sasaabuuf baasellee kan hin uwwisneen jechuudha” jetti Barakat.
Sababa kanaanis qullubbii diimaafii timaatima omishte lafatti gadi naquuf dirqamtee akka turtes yaadachiisti.
Haata’u malee, bulchiinsi magaalaa Finfinnee qonnaan bultoonnifi fayyadamtoonni kallattiin bittaafi gurgurtaa akka raawwataniif haala mijeessuunsaa qonnaan bultoota akkasheetti iddoo gurgurtaa argataniif furmaata kan fide ta’uu dubbatti.
“Nuyi qonnaan bultoota suuqii arganneef rakkinni sun guutummaatti nurraa dhaabbateera” jette.
Kana malees fayyadamtoonnis gammadoo akka ta’an himuun, “rakkoon isaanii guutummaatti furameera jedhee hin amanu.
Garummoo hanga ta’es ta’u waan kana arguun salphaa miti. Qonnaan bultoonni biroon dabalataan yemmuu gara gabaa kanaatti seenan rakkoon keenyas, kan isaaniis ni furama jedheen amana” jechuun qonnaan bultuu Barakat Warquu himteerti.
Barakat Gabareewaa eenyu?
Ofiishees ‘qonnaan bultuu cimtuu’ ‘Qonnaan bultuu Barakat’ jechuun of waamti. Haala ittiin qonnaan bultummaa ogummaa kabajamaa ta’u itti ibsitus qabdi.
Ofii gara Itoophiyaa hin deebii’in dura Ayirlaandi Dabiliin jiraataa turte. Haadha ijoollee sadii kan taatee Barakat, dhalattee kan guddattees Hawaasaatti.
Maatiin ishees hojjattoota mootummaa turan. Barnoota ishee sadarkaa tokkooffaa fi lammaffaa achuma Hawaasaatti xumurte. Isaan booda ture gara Sudaan Kibbaatti kan imalate.
Sudaan Kibbaatti raayyaa Ittisaa keessa hojjattee jirti. Mana galmee mana maree biyyattii keessas hojjattee jirti.
Sudaan Kibbaatii ammoo gara Yugaandaa imalte. Yugaandaatti ammoo Yunivarsitii Kaavendishitti seera osoo barattuu, Yugaandaa fi Sudaan Kibbaa jidduu deddeebi’aa waggoota torbaaf hojjachuu itti fufte.
Abbaan warraashee lammii Ayerlaandiin kan wal barte achumatti. Achinis gara Ayerlaandiitti imaltee jireenyashee magaalaa guddoo biyyattii Dabliin godhatte.
Barakat gara qonnaatti kan galte sababii abbaasheetiin ta’u dubbatti. ''…Abbaan koo Mana barnootaa Sadarkaa tokkoffaa Taabooritti barsiisaadha. Kooleejjii barsiisotaafi mana barnootaa barnoota fagoo Maandeellaattis ni barsiisa ture. Yeroo boqonnaatti qonna nu agarsiisu ture.
Qonna guddaa osoo hintaane heektaara 2 ykn 3tu lafa maatii irra ture kan nutti agarsiisu…’’
Abbaan ishee ganna yeroo boqonnaa argatan gara Sulultaa qabatanii isaan waliin akka deeman yaadatti. Abbaashee waliinis qonna keessa hojjachaa ganna akka dabarsan kaafti.
Bona ammoo mana keessatti biqiltuuwwan adda addaa qopheessu turan.

Dubartiin ijjishee gaddaan guuteefi sagaleenshee qallate kun namoota miiliyoonaan lakkaa'aman sababa waraana Sudaaniin qe'eesaanirraa buqqa'anii kaampiiwwan keessa jiran keessaa tokko.
Waraanni waliinii humna dafee qaqqabaa(RSF) fi waraana biyyaalessaa gidduutti erga ka'ee waggaa guuteen rakkoo dhalate Dhaabbanni Biyyoota Gamtoomanii ''rakkoo beela isa hamaa addunyaati'' ittiin jedheera.
Qiismaa Abdirahmaan deeggarsa namoomaa argachuuf hiriira suuta socho'urra jirti. Garaanshee garuu achi hin jiru.
Akka isheen jettutti ijoolleenshee sadii hanqina nyaataafi dhibeedhaan ji'oota afur keessatti lubbuu dhabaniiru.
Haati kun Kaaba Daarfuur kaampii baqattootaa Zamzam keessatti buqqaatota kaan waliin qubatteetti.
Waraanni gaaga'aan Sudaan kun waggaa lammaffaatti ce'aa jiraachuun yaaddoo fi dararaa hammeesseera.
Dhaabbatni deeggarsa fayyaa, Médecins Sans Frontières (MSF) Amajjii darbe kaampii kanatti garaagartummaa sa'aa lamaan daa'imni tokko du'aa jiraachuu bira gahuu ibse.
Hanqinni nyaataa, bishaan dhugaatii, waldhaansa fayyaa gahaafi dhibeewwan waldhaanamuu danda'aniin ijoolleen dhumaa jiraachuu ibse.
Daarfuur keessa dhaabbatni gargaarsaa takkittiin achitti hafe dhaabbata MSF kana qofa.
Dhaabbatichi daa'immaniifi haadholii saaaxilamoo adda baasuuf qorannoo godhee bu'aasaa BBCf qodeera.
Akka bu'aa qorannoo kanaatti daa'imman umrii shanii gadii 10 keessaa sadii hanqina nyaata madaalawaan miidhamaniiru.Haadholii ulfaafi hoosisan keessaa tokko sadaffaanis rakkoo walfakkaataa keessa jiru.Balaa hammaataatu dhufaa jira jechuun akeekkachiise.

Sudaanitti hoogganaa Oppireeshinii MSF kan ta'an Abdallaa Huseen sadarkaan rakkoon kun irra jiru balaa hanqina nyaata madaalawaa isa hamaadha jedhamee madaallii kaahametti dachaa lama ta'aa jedhu.

''Ijoollee hunda Daarfuuritti qaqqabuu qabnu bira hin geenye, Kaaba Daarfuurille. ammayyuu waayee kaampii tokkoo haasofna'' jedhan.

Gaazexessitoota biyya biraaf Daarfuur keessa galuun akkaan rakkisaadha, dhaabbileen gargaarsaas akkasuma.

Qiismaa Abdirahmaan seenaashee gaddisiisaa abbaa kaameraa naannoosan jirutti himte.

Ijoolleeshee hospitaal geessuuf ykn qoricha bituuf akka hin dandeenye himti.

''Mucaan koo jalqabaa faarmaasiidhaa osoo manatti deebi'aa jirruu du'e, kan lammataa guyyaa jaha booda sababa hanqina nyaataan du'e.''

Kutaa Daarfuur kaampiin Zamzam keessa jiru waraana waggoota 20 darbaniif adeemaa tureen bakka namootni hedduun itti baqaataniidha.

Waraana waliinii erga eegalee waggaa guuteen walqabatee ammoo humni dafee qaqqabaa, RSF, kutaalee Daarfuur baayyee to'achuurraa kan ka'e dhaabbileen gargaarsaa naannichi gadhiisanii bahuuf dirqamaniiru.


Somaaliyaan Somaaliyaatti ambaasaaddarri Itoophiyaa, Muktaar Mohaammad Waaree, sa’aatii 72 keessatti biyyattii keessaa akka bahan ajajje.

Manni Maree Ministeerotaa Somaaliyaa walgahii har’a gaggeesseen murtee kanarra gahuu Ministeerri Dhimma Alaa Somaaliyaa beeksiseera.

Ambaasaaddarichi akka bahan itti himamuu ibsichi eereera. Dabalataan, Waajjiraaleen Qontsilaa Itoophiyaa Haargeessaafi Gaarowee jiran guyyoota torba keessatti akka cufaman murtaa’uu ibse.

Akkasumas, Itoophiyaatti Ambaasaaddara Somaaliyaa kan ta’an mariif gara Moqadiisuu waamamuus Ministeerri Dhimma Alaa Somaaliyaa ibseera.

Tarkaanfiin kuni kan fudhatame birmadummaa, tokkummaa, walabummaafi daangaa Somaaliyaa kabachiisuuf akka ta’e ministeerichi ibseera.

Dhimma kanarratti gama mootummaa Itoophiyaa wanti ammatti jedhame hin jiru.

Dhimma murtee kanarratti Rooyitars Dubbii Himaa Ministeera Dhimma Alaa Itoophiyaa Nabiyyuu Tadlaa gaafatuus odeeffannoo hinqabu jechuu isaanii gabaaseera.

Itoophiyaan baatii sadii dura bulchiinsa Somaaliyaarraa walabummaa labsatte Somaalilaand waliin dhimma ulaa galaanaa erga waliigalte booda hariiroon Somaaliyaa waliin qabdu muddama seeneera.

Lammiileen Itoophiya Somaalilaand jiraatan waliigalteen biyyoota lameen gidduutti mallatteefamuu hordofee miidhaan irra gahaa jiraachuu kana dura BBC'n odeeffatee ture.

Akka murtee kanaan wajjirri qontsilaa Puntilaandiifi waajjiraalee qontsilaa lama Somaalilaanditti argaman ani cufamu.

Mootummaan Somaaliyaa erga waliigalteen raawwatee ji’oonni lakkaa’ame booda murtee kanarra akkamiin akka gahe hin beekamu.


Murteen Somaaliyaa kuni tibbana Somaaliyaaf beekkamtii dhowwachuu kan labsatte Puntilaand tibbana jila gara Itoophiyaa erga ergitee booda dhagahame.

Ministirri Maallaqaa bulchiinsa hamma tokko of bulchitu Puntilaand guyyaa Roobii daawwannaaf Finfinnee seenuun Ministir Di’eetaa Ministeera Dhimma Alaa Itoophiyaa waliin mari’ataniiru.

Mootummaan Itoophiyaa waajjiraalee qontsilaa Somaalilaandiifi Puntilaand keessaa qabdu akka cuftu murtaa’uun isaa rakkoo Somaaliyaan bulchiinsota kana waliin qabdu kan akeekudha.

Somaaliyaatti ambaasaaddara Itoophiyaa kan ta’an Muktaar Mohaammad kana dura waa’ee Somaaliyaa wanti miidiyaatti dubbatan mormii kaasee ture. Isaaniis boodarra dhiifama gaafataniiru.

Akkaataa Itoophiyaan Somaalilaand waliin raawwatteen Itoophiyaan qarqara galaanaa 20km bal’atu ni argatti.

Itoophiyaan bakkee kanatti buufata humna galaanaa akka hundeessituufi Somaalilaandiif beekamtii ni kenniti jedhamuu isaa hordofe Somaaliyaan mufii guddaa dhageessiste.

Dhimmichas Gamtaa Afrikaa darbees Dhaabbata Biyyoota Gamtoomaniin geesseetti.

Pirezidantiin Somaaliyaa Hasan Sheek Mohaammud Yaa’ii Gamtaa Afrikaarratti akka hin hirmaanne humnoota nageenyaa Itoophiyaan dhorkame jedhuun isaanii dhimmicha hammesseera.

Itoophiyaan himannaa kana mormiteetti.

Jilli Somaaliyaa humnoota nageenyaa mootummaan ramadeef hin fudhadhu jechuun eegdonni isaanii meeshaa waraanaa hidhatanii bakka yaa’iin adeemsifamutti seenuuf yeroo jedhan qaamolee nageenyaa Gamtaa Afrikaan dhorkamuu ibsite.

Manni Maree Nageenyaa Biyyoota Gamtoomanii si’a lama dhimma kanarratti mari’ateera.

Marii UN kanarratti bakka bu’aan Somaaliyaa waliigalteen Itoophiyaa Somaalilaand waliin raawwatte ‘waraana labsuun qixxaata’ jechuun Itoophiyaan daangaa Somaaliyaa fudhachuufi jechuun himataniiru.

UN’tti bakka bu’aan Itoophiyaa himannaa Somaaliyaa mormuun qeeqaniiru.

Waliigalteen Itoophiyaan Somaalilaand waliin irra geesse waan kana dura hin turre miti, adeemsa idil-addunyaas kan faallessu miti jechuun Itoophiyaan mormiteetti.

Waliigalteen Itoophiyaafi Somaaliyaa akkuma ifa ta’een biyyoonni addunyaa adda addaa birmaadummaan Somaaliyaa kabajamuu qaba jedhanii ibsaa turan.
Namichi pirezidantii Yukireen Volodmiir Zelenskii ajjeesuudhaaf tajaajila tikaa Raashiyaa waliin hojjataa ture jedhame Polaanditti to’annaa jala oole.
Abbaan alangaa Polaand, nama Pooweel Kee jedhamu odeeffannoo buufata daandii qilleensaa Poolaandii keessatti argamaniifi pirezidantiin Yukireen yeroo heddu itti fyyadamanii akka walitti qabuuf Raashiyaadhaan itti gaafatamummaan kennameefiira jedhan.
Namni kunis to’annaa jala kan oolfame haaluma eeruu waajjiirri tika Yukireen mootummaa Poolaandiif kenneen ture.
Abbaan alangaa namtichi buufata xiyyaarichaa ilaalchisuun odeeffannoo Raashiyaadhaaf dhiyeesse jiraachurratti kan jedhe hin jiru.
Pooweel Kee yoo balleessaan kan irratti argamu ta’e, waggoota saddeetiif hidhamuu danda’a jedhan.
Ibsi mootummaa Polaandiin kenname akka jedhuutti, shakkamaan hojii basaasaa kana akka hojjatuuf tika Raashiyaatiin kallattiin gaafiin dhiyaateef.
Innis Raashiyaanoota ‘‘kallattiidhaan waraana Yukireen keessatti hirmaatan dubbiseera’’ jedhameera.
Dhaabbanni tika Raashiyaatis Pooweel Kee buufata xiyyaaraa Razeszowu-Jaasii’onkaa kan kibba-baha Polaandiitti argamuu odeeffannoo akka walitti qabuuf itti gaafatamummaa kenneefiira.
Raashiyaan osoo weerara guddaa Yukireen irratti hin raawwatiin dura, buufanni xiyyaaraa kun kan sochii baayyee hin qabneefi buufata xiyyaaraa xiqqaa ture.
Weerarichaan booda garuu biyyoonni lixaa karaa ittiin Yukireeniif meeshaa waraanaa dabarsan ta’u hordofee, waggoota lamaan darban keessa hojiin babalisuu hojjatameefiira.

Xiyyaaronni meeshaa waraanaafi mi’a fe’anii fi ka’umsi isaanii Ameerikaafi Awurooppaa ta’e buufata xiyyaaraa sanatti buusuu.
Meeshaalee waraanaatis konkolaatoota fe’umsaa gurguddoodhaan daangaa Yukireen kan fageenya km 100 irratti argamuutti geeffamu.
Kana malees, dureewwan gara Yukireenitti imalan buufata xiyyaaraa kanatti fayyadamu. Yeroo ammaatti naannoon qilleensaa Yukireen balaliinsaaf cufaa waan ta’eef, pirezidantii Ameerkaa Joo Baayidan dabalatee, dureewwan gara Yukireen yoo imalan buufata xiyyaaraa kanatti fayyadamu.
Dureewwan yeroo baayyee Polaand galuudhaan achii gara magaala guddoo Yukireen Kiyiv baabuuraan imalu. Zelenskiin kanaan dura dowwannaa biyya alaatiif biyyaa yoo bahu buufata xiyyaaraa Razeeszowu-Jaasii’onkaa fayyadamu.
Buufata xiyyaaraa kanarratti Raashiyaa basaasa akka raawwattu yoo himamau kun kan yeroo jalqabaa miti.
Wagga tokkoon dura mootummaan Polaandi naannoo buufata xiyyaarratti kaameeraawwan dhaabuudhaan lammiilee biyya biraa basaasaa turan jedheen hedduu to’annoo jala oolchee ture.

Jalqaba torban kanaa irraa eegalee kutaalee Oromiyaa adda addaa keessatti qaamolee nageenyaa mootummaafi hidhattoota Waraanaa Bilisummaa Oromoo (WBO) gidduu walitti dhukaasuun akka ture, ajjeechaan namoota nagaas raawwatamuu jiraattoonniifi dhaabbileen siyaasaa ibsan.

Godinaalee Wallagga Bahaa, Shawaa Kibba Lixaa fi Shawaa Bahaa keessatti bakka adda addaa walitti bu'iinsi akka ture jiraattotni BBC'tti himaniiru.

Godina Arsii Lixaa keessatti ammoo namootni nagaan miseensa maatii tokkoo ta'an qaamolee nageenyaan ajjeefamuu Addi Bilisummaa Oromoo ibseera.

Ta'iiwwan torban kana keessa bakka adda addaa raawwataman ilaalchisee jiraattotaafi aanga'oota dubbisuuf yaallee bakka hedduutti aanga'oota argachuu hin dandeenye.

Jiraattonni dubbisuuf yaalle gariinis yaaddoo nageenyaa cimaa keessa jiran irraa kan ka'e yaada kennuuf sodachuu ibsan. Iddoowwan yaada jiraattotaa arganne kessaa tokko aanaa Sibuu Sireeti.

Dilbata darbe ganama Godina Wallaga Bahaa aanaa Sibuu Siree dhiyeenya magaalaa Sireetti hidhattootni WBO haxxee hidhuun qaamolee nageenyaa mootummaarratti haleellaa raawwachuu jiraattota naannichaarraa iyyaafanneerra.

Namni nageenya isaaniif yaaddoo qaban irraa ka'e eenyummaa isaanii akka hin ibsine nu gaafatan tokko Dilbata ganama haleellaa raawwate kana hordofee walitti dhukaasni meeshaa guguddaa dabalate raawwatamuu himaniiru.

Namni imalarra turan tokkos sensa magaalaa Sireerratti rasaasa hedduu argaa darbuu himan.

''Rasaasni daandii guutee ture'' jechuun kan ibsan namni kun, magaala Siree wayita seenan miseensonni waraana mootummaa hedduun maaraa Hospitaala Siree guutanii akka argan himaniiru.

Walitti dhukaasa kanaan miidhaa gama lamaaniinuu qaqqabe beekuuf yaaliin goone hin milkofne.

Haata'u malee ta'ii kana hordofee qaamoleen nageenyaa mootummaa naannoo sa'aa lamaafi walakkaattii namoota 12 walitti qabanii ajjeesanii jedhan jiraataan naannichaa.

Namootni ajjeefaman 11 guyyaadhuma Dilbataa sana booll'a sadiitti awwaaluu isaaniis himan.

''Namoota afur boolla tokkotti namoota biroo afur ammas booll'a tokkotti, namoota biroo sadii ammoo bakka tokkotti awaalle'' jedhan.

Ajjeechaan kun ganda Lalisaa bakka mootoo jedhamuufi magaalaa Sireerraa km5 fagaatee argamutti raawwachuu himan.

''WBO jalqaba qaamolee nageenyaa mootummaa erga haleelee baqatee boodadha ajjeechaan namoota kanarratti kan raawwatame.''

Namootni ajjeefaman martii dhiira akka ta'an dubbatan.

Dhimma kana irratti miidiyaaf dubbachaa jiraachuu isaaniif yaaddoo guddoo akka qaban kan himan namni kun, ''isinitti himuu keenyaan waan du'a filannee nutti fakkaata'' jechuun yaaddoo isaanii ibsatan.

Haaluma walfakkaatuun halkan Kibxatatti bari’u Godina Shawaa Bahaa magaalaa Baatuutti hidhattoota WBO fi qaamolee nageenya mootummaa gidduu lolli akka ture jiraattotni himnaiiru.

Jiraataan Magaala Baatuu nageenya isaaniif jecha maqaan isaanii akka hin ibsamne gaafaatan “galgala naannoo sa’aatii 3 hanga 4 gidduutti gara lixa magaalaa Baatuutiin hidhattoonni bosonaa dhufanii dhukaasa banan. Warra bosonaa keessaa namni tokko ajjeefamee reeffisaa daandiirratti agarsiifamaa ture” jedhan.

Lola halkan ture kanaan namoota nagaa irra miidhaan gahuu fi dhiisuu odeeffannoo akka hin qabaannee fi magaalichatti hidhattoonni dhufanii yoo dhukaasa banan kuni kan jalqabaa akka hin taane dubbatan.

“Ammaan duras yeroo sadi kan ta’u magaala seenanii namootafaa fudhachaa turan. mana jireenyaa poolisoota lamaa fi hojjetaa mootummaa tokko irrattis dhukaasa bananii ture” jedhu.

Ajjeechaa nama siyaasaa Battee Urgeessaa hordofee magaalota Maqii fi Baatuutti haalli nageenyaa tasgabbii akka hin qabne kan himan jiraataan kuni, Magaalli Baatuu sochiin hawaas dinagdee amma dura turerraa daran daangeffamuu himu.

“Magaalli Baatuu amma yaaddoo nageenyaa qabdi. Galgala sa’aatii tokko yeroo ta’u sochiin hundi ni dhaabbata. Tajaajilli geejjibaas Baatuudhaa gara magaalota olla haleellaa dheengaddaa sana booda laafee ture” jedhan.

Gama kaaniin ABO ibsa baaseen ''Ebla 14, 2024 Kibba Baha Oromiyaa Godina Arsii Lixaa Onaa Adaabbaatti waraanni Biltsiginnaa miseensa maatii tokkoo ukkaamsanii deemuuniin kaan ajjeesanii gatanii kaan achi buutee dhabamsiisuu caasaa keenya irraa mirkaneeffaneerra'' jedheera.

Dhaabichi haala ammaa kutaalee Oromiyaa keessa jiruun ''goolii diimaa bara dargii kan caaludha'' jechuun kan ibse yeroo ta'u, aadde Ruqiyya Sadee fi Dargaggoo Abdulkariim Jawaaroo Sadee Adaabbatti ajjeefamuu ibseera.

''Ajjeechaa suukaneessaa DERGn 'Goolii Diimaa' uumuun uummata fixe caalaa ajjeechaan suukaneessaan dachaan Goolii Diima DERG caalu murna Biltsiginnaa “KOREE NAGEENYAA” Oromoo ajjeesuuf hundeeffamteen ummanni keenya duguugamaa jira. Kun Adda Bilisummaa Oromoo akkaan yaadesseera'' jedheera dhaabichi.

Himannaa ajjeechaa namoota nagaa dhaaba ABO kana dabalatee yaadota jirattotarraa dhageenyeerratti aanga'oota aanaafi magaalotaa akkasumas mootummaa naannoo Oromiyaa dubbisuuf yaaliin goone hin milkoofne.

Tibba kana Raayyaan Ittisa biyyaa fi marsaaleen hawaasaa mootummaa naannoo Oromiyaa kutaalee Oromiyaa adda addaa keessatti hidhattootn WBO hedduun karaa nagaa harka kennaachaa jiraachuu gabaasaa jiru.

Dhimma kanarrattis deebii mootummaa Oromiyaa eegaa jirra.

WBO fi mootummaa Itoophiyaa gidduutti lola waggaa shaniif gaggeefamaa jirutti xumura gochuuf mariin marsaa lamaan gaggeefamee osoo hin milkaahiin hafeera.

Mootummaan marii nagaaf ammas balballi banaa akka ta'e himus mariin kan biraa jiraachuufi dhiisuun hin beekamne.

Marii nagaa lammaffaarratti gaffiin WBO irraa dhiyaate kan mootummaan Federaalaa kennuu danda'uun ol waan ta'eef gufachuutu gabaafame.

Abboomaa Mitikkuu Waaqoo jedhama. Maqaan qabsoo inni ittiin beekamu 'Abbaa Xiiqii jedhama. Abbaa Xiiqii kan jedhameef xiiqii namaan qabatee osoo hin taane waan hojjatu tokko xiiqiin hojjatee galmaan gahu malee waan duubatti hin deebineefidha.

Carroomee umurii rifeensa lama itti biqilchan hin agarre, ganna 32 ykn 33 caala lafarra hin jiraanne, akka warri isa beekan jedhanitti. Garuu seenaa dhalootatti darbu hojjatee darbe jedhama.

Gaggeessitoota Adda Bilisummaa Oromoo (ABO) 10 gammoojjii Somaaliyaa bakka Shinniggaa jedhamutti "amantiin adda hin baanu nu martuu Oromoodha" jedhanii ajjefamaniifi boolla Shinniggaatii olitti warra maqaasaanii seenan kaasu keessaa tokko Abboomaa Mitikkuu (Abbaa Xiiqiti).

Sochii barattoota yunivarsiitii keessatti shoora guddaa taphachuu kaasee hanga qabsoo hidhannootti nama fulla’eedha.

Abboomaa Mitikkuu nama beekaa, kutataafi waan itti amane dubbachuufi raawwachuuf duubatti hin deebine akka ta’e himu namoonni itti dhiyeenyan isa beekan.

Abboomaa Mitikkuu umurii gabaabaa jiraate keessatti maqaa guddaa akkamiin horate? Qabsoo uummanni Oromoo keessumaa bara Dargii gaggeesse keessatti shoorrisaa maali? Seenan maalin isa yaadata gaaffilee jedhaniifi kaan irratti xinxaala kana isiniif dhiyeessineerra.

Obbo Dheerressaa Qixxee yeroo Addi Bilisummaa Oromoo hundeeffamee kaasee qabsoo ABOn gaggeesse turaniifi Abboomaa Mitikkuu itti dhiyeenyan beekaniidha.

Bara Dargii keessa waggaa 10 hidhamanii erga bahanii booda bara Chaartaraa namoota biiroo ABO Naayiroobii Keeniyaatti akka bananiif ergaman keessaa nama jalqabaa akka ta’anis himu.

Obbo Dheeressaan turtii BBC waliin taasisaniin Abbomaa Mitikkuu, keessumaa Yunivarsiitii Finfinnee, kan yeroo sana Yunivarsiitii Qadaamaawwii Hayila Sillaasee, jedhamu kaasee sirriitti akka beekaniifi nama jabaa qabsoo Oromoo keessatti guumachee darbe ta’uu human.


‘Abboomaan maatii barateefi qabsaa’aa keessaa bahe’
Abbooman, Obbo Mitikkuu Waaqoofi haadhasaa Aadde Margee Miijanaaf ilma angafaati.

Obbolootasaa keessaa Abeel Mitikkuu yeroo dheeraaf waliin qabsaa’aa akka turan kan himan Obbo Dheeressaan, Abboomaa Mitikkuu maatii qabsa’aa, jabaafi barate keessatti dhalatee akka guddate dubbatu.

Abbaan Abboomaa Obbo Mitikkuu Waaqoo Yuunivasriitii Haramayyaa irraa bara bulchiinsa Hayilassillaasee nama digrii jalqabaan eebbifamaniifi miseensa Waldaa Maccaafi Tuulamaa keessattis hirmaannaa guddaa qabaniidha. Baaroo Tumsaa fa'aa waliinis walitti dhufeenya gaarii akka qabanis himu.

"Barattoonni Oromoo bakka garaa garaa irraa dhufne mana Obbo Mitikkuutti wal-geenyee waa'ee qabsoo mariyataa turre," jechuun Abboomaa qofa osoo hin taane maatinuu qabsoo keessa akka turan himu.

Maatii qabsaa’aafi barate keessatti dhalachuun Abboomaafi obbolootasaa kan akka Abeeliif ija qabsoo akka baneefis kaasu.

“Obbo Mitikkuun miseensa [Waldaa] Maccaafi Tuulamaa keessaa tokko turan. Maatii sabboonaafi qabsaa’aa keessaa dhalata gurbaan kun [Abbooman],” jedhu.

Obbo Dheeressaan akka jedhanitti, Abboomaa Mitikkuu Gimbiitti dhalatus maatinsaa nama barateefi qabeenya waan qabaniif yeroo inni daa’imaa Finfinneetti galan. Kanarraa kan ka’e Finfinneetti yeroo sana manneen barnootaa bebbeekamoo kanneen akka American Community School fa’aatti barate. Mana baruumsaa kanatti ijoollee lammiilee biyya alaafi namoota qabeenya qabaniitu barata ture.

“Dhumarratti hanga yunivarsiitii galutti [kutaa 9-12] mana baruumsaa 'elliitii' [warri qaroon itti baratan] Tafarii Makonninitti barate,” jechuun Abboomas ta’ee maatii isaa wajjin sirriitti akka wal-beekan dubbatu Obbo Dheeressaan.

Baruumsan waggaa lama Abboomaa akka dursan kan himan Obbo Dheeressaan, osoo inni yunivarsiitii hin galiin daa’imummaa kaasee akka beekaniifi nama yaada ‘tarkaanfataa’fi waa walitti qabuufi gurmeessuu jaallatu akka ta’es himu.

Maatiin Abboomaa Mitikkuu Finfinneedhaa mana jireenyaafi jireenya fooyyee kan qaban ta’uusaanin manneen barnootaa bebbeekamootti barachuuf carraa argachuusaarraa kan ka’e Abbooman baruumsatti cimaafi dandeettii afaan Ingiliffaallee sirriitti qaba ture.

Kanarraa kan ka’e namoonni Abbomaa wajjin falmanii amansiisun akka itti ulfaatu himu Obbo Dheeressaan.

Yunivarsiititti Mallas Zeenaawwii caala Abboomaa Mitikkuutu beekamaa ture’
Abboomaa Mitikkuu osoo warraaqsi barattootaa hin eegalin dura bara 1973tti Yunivarsiitii Finfiinnee seene. Osoo inni waggaa lammaffaa baruumsa Ikonomiksii barataa jiruu warraaqsi barattootaa bara 1974tti dhohe. Yeroo sana namoota inni wajjin ture keessaa tokko qondaala duraanii TPLF waraana Kaaba Itoophiyaarratti du’e Abbaay Tsahaayyee wajjin Ikonomiksii barataa turan.

Muummee Ministeera duraanii Itoophiyaa kan turan Mallas Zenaawwii caalaa Abboomaafi Abbaay Tsahaayyee beekamoo akka turan himu Obbo Dheeressaan. Yeroo sana barreessaa olaanaa Gamtaa Barattootaa ta’uun dorgommii cimaa qaba ture. Barattoonni Oromoofi kan Tigraay irraa dhufan aangoo gaggeessummaa barattootaa of-harka galfachuuf dorgommii falmii cimaan akka turetu himama.

Abbooman nama Finfinneetti guddate ta’uusaatin barattoota saboota garaa garaa irraa dhufan biratti baay’ee jaallatamaa ture.

“Laggasaa [Mallas] Zeenaawwii beekamaa hin turre, inumaayyuu Abbaay Tsahaayyetu irra beekamaa ture. Mallas, Siyyee, [Abbaay Tsahaayyee]fi Abboomaan fa’aa 'baachii' tokko turan. Abboomaa wajjin kan dorgommii seene Mallas osoo hin taane namoota biraati.

“Ijoollee Finfinnee waan ta’eef warra Amaaraa, Oromoofi [kaan birratti] baay’ee jaallatama ture. Dandeettii cimaa qaba. Yoo barbaades konkolaatadhaan deema, garuu of-hin tuulu.

Xiiyyeeffannoonsaa qabsoo Oromoo jajjabbeessuufi ijoollee Oromoo jajjabeessurratti ture,” jechuun Abbooman sagalee guddaadhan barreessaa olaanaa Gamtaa Barattootaa ta’ee akka filatame kaasu gameessi siyaasaa Obbo Dheeressaa Qixxee.

Abboomaa Mitikkuu barreessaa olaanaa Gamtaa Barattoota yunivasriitii ta’ee osoo jiruu bara 1974tti warraaqsi Dargii aangotti fide dhohuun deemsa qabsoo isaa gara sadarkaa biraatti akka cehu taasise. Yeroon kun yeroo itti ABOn dhoksaan wixinee hundeeffama dhaabaa itti qopheessuu fa’aa eegaleedha.

Baruma sana namoonni akka Baaroo Tumsaa, Leencoo Lataa, Diimaa Noggoofi Abbiyuu Galataa fa’aa nama jaha ta’anii wixinee ABO qopheessaa akka turan himu Obbo Dheeressaan. Bifuma wal-fakkaatun yeroon warraaqsi itti eegalu kun yeroo barattoonni Oromoo kutaalee garaa garaa irraa heddumminaan yunivarsiitii seenan akka ta’e ragaalen ni himu.

Bara 1973/74 yeroo Baaroo Tumsaa fa’aa wixinee ABO hundeessuu qopheessan Abboomaan dargaggeessa ta’us “maatinsaa qabsaa’aa waan ta’aniif odeeffannoo sirriitti argata ture. ” jechuun warraaqsi bara 1974 dhohe dargaggoota Oromoo yunivarsiitii jiraniifi kanneen ABO hundeessan namoonni akka Baaroo Tumsaa, Magarsaa Barii fa’aa barattoora yunivasriitii wajjin wal-quunammuun sochiin qabsoo finiinaa ture.

Dargiin aangoo akkuma qabateen barattoonni sadarkaa lammaffaa hanga yunivarsiitii jiran baadiyyaatti duuluun hojii dadammaqiinsa uummataa akka hojjataniif Zamachaa ykn duula eegale.

Zamachaa kanaan barattoonni yunivarsiitii kutaa Itoophiyaa garaa garaatti ramadamanii duula uummata barsiisuufi dammaqasuu eegalanin Abboomaa Mitikkuu kara Kaaba Itoophiyaa naannoo Amaaraatti duule.

“Galaasaa Dilboo fa’aa gara ‘Nageellee Booranaatti’ duulan. Abboomaa Mitikkuu karaa Gondariin Daabat bakka jedhamutti duule. Isaa wajjin kan garasitti duule Daawud Ibsaati.

Aniifi Badhoon [Badhoo Dachaas] ammoo Wallorraan Addigiraatitti ramadamne,” jechuun Abboomaan ji’a jaha duula Dargiin labserratti erga hirmaatee booda bakka bu’aa barattootaa waan tureef Finfinneetti waamamuusaa himu Obbo Dheeressaan.

Baaroon koodii M-6 jedhuun Abboomaafi namoota shan waliin icciitin Somaaliyaatti erge
Abboomaa duula hawaasa barsiisufi dammaqsuu Dargiin labserraa waamamee akkuma gara Finfinnee dhufeen Barroo Tumsaa fa’aa hojii deeggarsa ABO akka hojjataniif karaa imbaasii Somaalee dhoksaan haala mijeessuun gara Somaaliyaatti isaan erge.

Baaroon yeroo sana dhaabbata Ye Hizbi Dirijjit (Ijaarsa Uummataa) jedhutti qindeessaafi namoota akka Sannaayit Likkeefi Hayilee Fidaa wajjin yeroo gabaabaf hojjatus, yeroo hedduu qabsoo Oromoo qindeessuufi daandii qabsiisurratti akka dabarseyu himama.

Abboomaa Mitikkuu Finfinneetti erga deebi’ee booda “Gadaafi Muhee Abdoo fa’aa wajjin wal-argee, Baaroon haala tokko tokko qiqindeessee jara kana Moqadishootti erguuf karaa imbasii Somaaliyaa haala mijeesse," jechuun namoota jaha wajjin Abboomaan gara Somaaliyaa akka deeme himu.

Yeroo sana Jaarraa [Abbaa Gadaa] fa'aa Moqaadishootti waan hidhamaniif isaan hiiksisuuf garasitti ergaman. "Namoonni jahaan ergaman: Abboomaa Mitikkkuu, Muhee Abdoo, Damisee Tacaanee, Bariisoo (Ibraahim Kaliil)fi Zakkaariyaas nama jedhamuufi namni biroo ammoo Usmaan jedhama.

"Koodii M-6 jedhamu tolchanii [Baaroo Tumsaa fa'aa] Moqadishootti ergan. Moqaadishoo gaafa gahan Abboomaa Mitikkuu hidhaa seene," jechuun dhimmi deemaniif milkaa'uu didee gara Yaman deemanii achiis simatamuu dhabanii akka deebi'an himu Obbo Dheeressaan.

Yamanirraa gara Moqadishootti deebi'anii achiimmoo tattaaffii Baaroo Tumsaa fa'iin Abboomaa Mitikkuu, Muhee Adoofi Damisee Tacaaneen bara 1975 gara dhumaa biyyaatti deebi'uusaanii himu.

Erga Somaaliyaatii deebi'ee booda kora ABO jalqabaa Hagayya 1976 taa'ame keessatti Abboomaa Mitikkuu koree giddu-galeessaa ta'ee filayame. Erga koree giddu-galeessaa ABO keessatti filatee hojii dhaaba gurmeessuufi ijaaruu keessatti qoodaa guddaa gumaachaa ture.

Abboomaan bitaadhan dhukaasa...
Erga Somaaliyatti rakkiin isa mudatee deebi'ee Finfinneetti bara 1977 keessa taateen inni hin eegne isa mudate. Halkan tokko Abboomaan konkolaataa oofee Kazaanchisii ka'ee gara mana abbaasaa Kiiloo jaha Imabsii Masirii cinaatti argamuutti osoo galaa jiruu qondaalli nageenyaa Dargii tokko isa ajjeesuuf isa hordofe.

"Osoo inni konkolaataa oofee galgala gara manaa galuu namni Dargii ajajaa shantamaa ofiin jedhu tokko mooraa Dargii keessaa itti bahee hordofee ajjeesuu barbaade.

Osuma dheesuu mana warraa gahee biraa hafuu didee konkolaataa keessaa bu'ee harka kennadhu gaafa jedhuun Abbooman shugguxii baasee bitaadhan dhukaasee ajjeese," jechuun waajjira poolisii dhaqee harka akka kennate yaadatu.

Abboomaan harka erga kennatee booda qodaalota Dargii keessaa namoonni dhoksaan qabsoo ABO deeggaraniifi Baaroo Tumsaa fa'aa akka inni wabiin bahee ala taa'ee dhimmasaa hordofuuf gargaaruu himu.

Qondaalli Dargii sun Abboomaa Mitikkuu ajjeesuu kan barbaade inni hojii ABO akka gaggeessu irratti bareetii jennee gaafannaan ABOtti shakkee osoo osoo hin taane miseensa Ihaappaa itti fakkaatee ajjeesuuf akka ture himan Obbo Dheeressaabn.

"Warri Dargiis namichatu ajjeesuuf hordofe jedhanii ji'a shanii, jaha hidhamee wabiin bahe. Aniifi Daawud Ibsaa yeroo sana yunivarsiitirraa addaan kunnee hojii hojjanna jennee Naqamtee jirra [hojii ABO dhoksaan hojjatamu].

"Abbaan Caalaa nu dursee Naqamte jira. Sadii taanee achi osoo jirruu Abboomaan dhufee nutti dabalame," jedhu.

Abbaa Caalaa Lataa kanaan dura turtii BBC waliin taasisaniin hojii ABO dhoksaan hojjachuuf maqaa ogeessa diingadee olaanaa jedhuun bulchaa Kutaa Wallagaa yeroo sanaa kan ta'an Obbo Abbiyyuu Galataa haala mijeessanii garas imaluu himan.

Namoonni akka Baaroo Tumsaafi Luba Guddinaa Tumsaa fa'aa qondaalota Dargii quuqama qaban kanneen akka Abbiyyuu Galataa fa'aa waliin ta'uun dhoksaan ABO ijaaraa hawaasa kakaasaa turan. Abbaa Caalaa Lataa hojii kanaaf gara Wallaggaa deemanii osoo jiranii Abboomaa Mitikkuu, Obbo Daawud Ibsaafi Obbo Dheeressaa Qixxee fa'aa itti dabalaman.

Obbo Dheeressaan akka jedhanitti, Abboomaan wabiidhan waan baheef beellamarratti akka dhiyaatuuf manni murtii waamuun hidhaa waggaa tokkoo guyyaan beellamaa geenyan Abbooman mana murtiitti deebi'ee itti murteesse.

Haata'u garuu, tattaaffii qondaalonni Dargii dhoksaan ABO wajjin hojjatan kanneen akka Koloneel Takkaa Tulluu fa'aa tattaffii gochuun Abboomaan baatii afur kan hin caalle hidhamee hiikame.

Yeroo Abboomaan hidhaa bahu namoonni akka Magarsaa Barii, Baaroo Tumsaa fa'aa qabsoo hidhannoof bosona seenaniiru waan ta'ee Abboomaanis mana hidhaatii bara 1977 gara dhumaa bahee isaaniti makame. Guyyaa 20 caala mana akka hin turre kan himan Obbo Dheeressaan, akkuma baheen gara bahaatti qajeelee qabsoo hidhanniitti makame jedhu.

Ergasii dirree hidhannoo ABOn baha Oromiyaatti eegaletti imaluunis hojii jajjabaa akka hojjate kaasu.

"Yeroodhuma sana dafee bahee karaa bahaan waraanatti makame," jechuun osoo inni dirree bahaatti hojii jajjabaa hojjatuu Baaroo Tumsaa ajjeefame. Hogansa ABO keessaa nama jabaa kan ture Baaroo Tumsaa du'uun ABOtti rakkoo uume.

iDu'uu Baaroo Tumsaan wal-qabatee waggoota dheeraf odeeffannoon ifa ta'e hin turre. Guyyaa Baaroo Tumsaa ajjeefamu namoota bira turan keessaa Obbo Leencoo Lataa fa'aa akka bira turan kan himan Obbo Dheeressaan, Baaroo kan ajjeese Badhoo Dachaas- namuma isaan waliin qabsootti gatii kaffale akka ta'e himan.
Odeeffannoon Baaroo Tumsaa kan ajjeefame Badhoo Dachasiin jedhu addatti maatiirraa ykn dhaabarraa ifatti kan mirkanaa'e miti. Yaada dhuunfaati.]
"Badhoo Dachaas harka maaliin Baaroo Tumsaa ajjeese? jennee gaafanne. "Baaroo kan ajjeese hiriyaa kiyya Badhoo Dachaasi. Gurbaan mataa dhukkubsatee ture, Baaroo fa'aa anatu wal-barsiise. Waan mataa dhukkubsateef malee sagantaa biraa qabaatee miti Baaroon kan ajjeese.
"Leencoofi Abbaan Caalatuu bira turan. Leenconuu akka tasaatti bahe," jechuun Baaroon du'uunsaa waraana ijaarurratti rakkoo uumee akka ture himan Obbo Dheeressaan.
Boodarra namoonni akka Abboomaa Mitikkuufi Magarsaa Barii fa'aa waraana deebisanii ijaaran.
Yeroo qondaalonni ABO du'a Baaroo Tumsaarraa bayyanatanii waraana ijaaruu eegalan, Somaaliyaan duraan ABO ofirraa dhiibaa turte simachuun ABOdhaaf waajjira bante. Gama biroon ammoo ABOn yeroo sana Sudaan, Kaartumutti biiroo banatee ture.
"Warri Kaartuum jiran, Leencoo, Diimaa, Xahaa Abdii fa'aa Moqaadishoo dhaqanii hoggansi ABO Moqaadishoo akka dhaqu yeroo ergaa itti ergan, karaa Ogaaden keessa otuu bahanii Shinniggaa bakka jedhamutti Abboomaa dabalatee namni 10 bakka tokkotti dhuman," jechuun seenaa qondaalonni ABO shiftoota Somaaliyaatiin itti ajjeefaman yaadatu.
Abboomaa Mitikkuu (Abbaa Xiiqii) marsaa jalqabaa dhoksaan Baaroo Tumsaa namoota jaha koodii icciitii M-6 jedhuun Somaaliyaatti erge keessa ture.
Marsaa lammataa ammoo karaa Ogaaden miilaan qaxxaamuruuf qondaalota ABO kanneen akka Magarsaa Barii (Bariisoo Waabee), Gadaa Gammadaa (Damisee Tacaanee), Yiggazuu Bantii (Doorii Barii), Umar (Falmataa), Faafaan Dooyyoo, Irranaa Qacalee, Marii Galaan, Dhaddachoo Boruu fa'aa wajjin gammoojjii Somaaliyaa keessatti hafe.
Du'a Baaroo Tumsaatti aanee ABO irraan miidhama guddaa kan gahe hoggantoonni isaa 10 bakka tokkotti dhumuusaaniiti.
Dhaabichi dhumaatii hoggansa isaarraa kan ka'e caba isa mudate irraa dandamachuuf yeroo dheeraa akka itti fudhate qondaalonni dhaabichaa yeroo garaa garaatti yoo dubbatan ni dhagahama.
Abboomaan Gadaa Gammadaa wajjin, keessumaa erga Somaaliyaatti jalqaba hidhamanii bahanii biyyatti deebi'anii hanga bakka tokkotti dhumansanitti xiiqii guddaadhan dhaaba ABO ijaarurratti humna guutuun hojjataa turuusaaniiti himama.
Abboomaa Mitikkuu akkuma maqaan qabsoosaa Abbaa Xiiqii jedhame nama xiiqin guutamee hojjataa tureefi dandeettii cimaa qabu akka ta'e himu Obbo Dheeressaa Qixxee.
Dandeettiin Abboomaa namoonni isa waliin baratan saboota biyyattii gara garaa keessaa dhufanillee dhugaa akka ba'aniif himama. fakkeenyaaf, ministirri muummee duraanii Itoophiyaa dandeetttii Aboomaa Mitikkuu nama diqisiifatu ture jedhama.
Mallas innumaattuu bakka Abboomaa Mitikkuu jirutti hin dubbatu ture. "Abbooman nama Laggasaaa [Mallas] Zeenaawwii fa'aa jala haasa'uu hin dandeenyedha.
"Xiiqidhaan waa hojjachuu jaallata. Abbaa Xiiqii jedhuun; humna tokko [humna waraanaa ABO] tokko Harar irraa fuudhee Ambo gara Waddeessatti dabarsuu keessatti shoora olaanaa taphate," jechuun umurii gabaabaa jiraate keessatti waan seenan ittiin isa yaadatu hojjachuusaafi osoo lubbuun jiraatee nama Mallas Zeenaawii fa'aa caalaa beekumsaafi dandeettii biyya gaggeessuu qabu akka ture kaasu.
Gaggeessitoota ABO Shinnigatti dhumaniifi Ebli 15 'Guyyaa Goototaa' jedhamuun yaadataman keessaa tokko kan ta'e Abboomaa Mitikkuu (Abbaa Xiiqii), nama umuriin xiqqaa ta'uu akka hin oolleefi yeroo ajjeefamu sana nama ganna 32 akka hin caalle dubbatu Obbo Dheeressaa Qixxee.Mootummaan Naannoo Amaaraa TPLF waliigaltee Piritooriyaa guutummaatti cabsuudhaan marsaa afraffaatiif ummatarratti weerara bane jechuun himate.
Mootummaan Naannoo Amaaraa ibsa har’a Ebla 17, 2024 baaseen, “dogongora seenaa kaleessaarraa barachuu kan hin dandeenye TPLF, waliigaltee Piritooriyaa guutummaan guutuutti cabsuudhaan yeroo afraffaatiif ummata keenya weerara,” jedhe.
Naannichi kana kan jedhe dhuma torban darberraa kaasee bakkawwan falmisiisoo ta’an naannoo Raayyaatti walitti dhukaasa guyyootaaf tureen booda magaalotaa humni raayyaafi poolisii Federaalaa, naannawaa magaalaa ammoo hidhattoonni TPLF galuun isaanii erga ibsameen boodadha.
Mootummaan naannicha aibsa baaseen, TPLF kan weerare Raayyaa Allaamaaxaa, Raayyaa Baallaa, Ofilaa, Koram, akkasumas Zaataa ta’uusaanii ibsuun ummanni nananichaa, mootummaan Federaalaafi hawaasni idil-addunyaa gocha kana akka dhaabsisaniif waamicha dhiyeesseera.
Itti-aanaan bulchaa Bulchiinsa Yeroo Naannoo Tigraay Jeneral Taaddasaa Warradaa ibsa kaleessa kennene, “aanaalee Kibba Tigraay fi Tselemt” keessatti bulchiinsawwan Naannoo Amaaraa diriirfamanii turan diiguudhaaf mootummaa Federaalaafi bulchiinsa yeroo naannichaa gidduu waliigalteerra gahamuu dubbatee ture.
Gaaffiin eenyummaa kan irratti ka’aa tureefi osoo waraanni Kaaba Itoophiyaa hin jalqabiin dura bakkawwan naannoo Tigraay jala turan, waraanaan booda to’annoo humnoota Amaaraa jala galuun isaanii ni yaadatama.
Kanaan dura mootummaan Federaalaa lammileen bakkawwan falmisiisoo ta’anii buqqifaman akka deebiyaniifi buchiinsa ofiisaanii akka diriirfataniifi yeroo itti aanutti ammoo murtee ummataa gaggeessuudhaan gaaffiin ‘naaf malaa’ deebii akka argatu ibsee ture.
Jeneraal Taadddasaa Warradaa ibsa kenne keessatti, gareewwan hidhatanii bakkawwan kanneen keessa socho’an hidhannoo akka hiikkatan akka taasifamu eeruun, murtee mootummaan Federaalaa bakkawwan falmisiisoo ta’anitti rifarandamiitu gaggeeffama jedhe ejjennoo bulchiinsa yeroo Tigraay akka hin taane dubbateera.
Weerarri anarratti gaggeeffameera kan jedhe mootummaan naannoo Amaaraa ibsa isaan, bakkawwan falmisiisoo ta’aan ilalachisee karaa mootummaa Federaalaa bulchiinsa yeroo Tigraay waliin marii taasisuuf yaalii baayyeen taasifamanillee, “TPLF garuu filannoo nagaa kana diduun bakkawwan gaaffiin eenyummaa irratti ka’an akka Raayyaa Allaamaaxaa, Raayyaa Baallaa, Koramiifi Zaataa” weeraree qabachuusaa ibseera.
TPLF/ABBUT ''waraana dhiiga lolaalasu'' yaaluurra akka of qusatuufi waliigaltee Piriitooriyaa guutummaatti kabajee naannolee qabate keessaa atattamaan akka bahus gaafate.
''Kuni hin ta'u taanaan mootummaan naannoo Amaaraafi ummatni, obbolaasaa lammiilee Itoophiyaa biroo waliin ta'uun biyya diigamuurraa baraaruufi ummata keenyaas ittisuuf akka dirqamnu beeksisuu barbaanna'' jechuunis akeekkachiiseera.
TPLF ''humnasaa guutuun waraanatti galeera'' jechuun mootummaan Federaalaa gareen kun naannoo qabate dafee akka gadhiisu akka godhu gaafateera.
Dhaabni Sosochii Biyyaalessaa Amaaraas (ABIN) ibsa Kibxata Ebla 16, 2024 baaseen ''humnootni Tigraay gama Raayyaatiin dhukaasa kallattiin bananiiru jechuun weerara marroo arfaffaa raawwateera'' jechuun himate.
Dhaabichi mootummaan Federaalaa fi kan naannoo Amaaraa ‘’weerara ummata keenyarratti raawwatamaa jiru’’ ittiin jedhe akka dhaabsisan waamicha godheera.
Guyyaa tokko duraa ammoo Pireezidantiin Bulchiinsa Yeroo Naannoo Tigraay Obbo Getaachoo Raddaa walitti bu’iinsi daangaa naannoo Amaaraa fi Tigaraayitti mul’atu Tigraayiifi Amaara ykn Mootummaa Federaalaa fi Tigraay gidduutti wanta mudate mitii jedhan.
Dhimma daangaa naannolee lameeniirratti Finfinneetti mariin gaggeeffamaa akka jirus dubbatan.
Dhibdeen amma dhalachaa jiru ‘’qaamole raawwii waliigaltee Piriitooriyaa hin barbaanneen shira hojjetamudha’’ jedhan.
Qaamoleen farra waliigaltee Piriitooriyaa ta’an walitti bu’iinsa uumuuf yaalaniyyuu furmaatni takkittiin jiru ‘’nagaafi mariidha’’ jedhaniiru.
Torban lama dura miidiyaaleef ibsa kan kennan Ministirri Tajajila Kominikeeshinii mootummaa Dr Laggasaa Tulluu haalli gama Tigraayiin tibbana godhamaa jiru ''waliigaltee Piriitooriyaa kan sarbuudha’’ jedhanii ture.
''Humnaan daangaa ofii kabachiisna yaadni jedhu, Uummata Tigraay dararaa marroo biraaf kan saaxiluudha'' jedhan.
Magaalaan Allaamaaxaa yeroo ammaa to’annoo raayyaa ittisaafi poolisii federaalaa jala seenuushee kantiibaan magaalattii Obbo Hayiluu Abarraa BBC’tti himan.
Torban darbe gaafa Sambataa eegalee itti dhiheenyaan bakkeewwan Raayyaa Allaamaaxaa walitti dhukaasuun itti dhagahamaa ture keessaa tokko magaalattii kana turte.
Bulchaan Aanaa Raayyaa Allaamaaxaa Obbo Mollaa Darribaw fi aangawoonni aanichaafi magaalattii biroo magaalicha gadhiisanii aanota Raayyaa biroo adeemuu ibsaniiru.
Bakkeewwan Naannoon Amaaraafi Tigraay kiyya jedhanii waldhaban keessaa tokko kan taate magaalattiin to’annoo humnoota federaalaa jala kan seente Wiixata ta'u kantiibaan dubbatan.
Dhukaasa gaafa Sambataa eegale kanaaf aangawoonni aanichaa humnoota Tigraay yoo himatan, qondaalonni gama Tigraay jiranis humnoota Amaaraatti quba qaban.
Aangawoonni Raayyaa Allaamaaxaa walitti bu’iinsa guyyootaaf itti fufeef humnoonni Tigraay ''kutaalee waraanaa bobbaasuu’’ isaanii dubbataniiru.
Humnoonni Tigraay bakkeewwan aanichaa kaan to’achaa gara magaalaa Allaamaaxaa dhihaachaa akka turan BBC’tti himanii turan.
Jiraattonni magaalaa Allaamaaxaa BBCn har’a dubbise, Wiixata waaree boodaa kaasee jiraattonni baayyeen aanichaafi magaalicha gadi dhiisanii bahuudhaan gara naannolee ollaatti baqachuusaanii dubbatan.
Eddoowwan naannichaa jiraattonni ‘‘itti baqataniiru’’ jedhaman keessaa tokko magaala Qobboo yoo ta’u, ittigaafatamaan magaalaa Qobboo tokkoos erga kaleessaatii qabee namoonni baayyeen gara magaalattii seenaa jiraachuu ibsan.
Dureewwan Aanaa Raayyaa Allaamaaxaa fi bulchiinsa magaalaa Allaamaaxaa, Wiixata irraa kaasee naannicha gadi dhiisanii bahuudhaan ammaan tana Qobbootti akka argaman Kantiibaan Allaamaaxaa Obbo Hayiluun dubbataniiru.
Kaleessarraa kaasee Magaalaa Allaamaaxaa to’atanii kan jiran raayyaa ittisa biyyaafii miseensoota poolisii federaalaa ta’usaanii kantiibichi beeksisaniiru.
‘‘Magaalaa Allaamaaxaa kan jiran raayyaa ittisaa fi poolisii federaalaati. Naannoonsaa garuu kan qabame hidhattoota Tigraayiin’’ kan jedhan Obbo Haayiluun, ‘‘keessa keessa magaalaa hidhattoonni Tigraay jiru’’ jechuun himatan.
“Erga eddoo to’atanii achiitii hojjechaa jirra miti’’ kan jedhan Obbo Haayiluun, naannoleen Raayyaa Allaamaaxaa erga naannoo Amaaraa jala ta’een booda, ittigaafatamtoonni caasaa mootuummaa hundaa’e keessa turan amma magaalicha bulchaa akka hin jirre ibsan.
Bulchaan Aanaa Raayaa Allaamaaxaa kan turan Obbo Mollaa Darribawuu fi namoota baay’ina isaanii hin ibsine kaan guyyaa kaleessaa ajjeefamuusaanii kantibichi dubbataniiru.
Obbo Mollaan kan du’an lola humnoota Tigraay waliin akka hin taane dubbatan.
‘‘Obbo Mollaan kan du’an haala TPLF waliin wal qabateen miti. Waan seerri qabateefu hanga qulqulleeffame waa jedhamutti homaa hin ibsu’’ jechuun sababii du’asaanii dubbachurra of qusatan.
Pirezidantiin bulchiinsa yeroo naannoo Tigraay, Obbo Geetaachoo Raddaa kaleessa galgala karaa miidiyaa hawaasaa isaanitiin ergaa barreessaniin, haalli ‘‘Kibba Tigraayii fi bulchiinsota Tigraay qabamanii jiran kaan’’ keessa jiru walitti bu’iinsa mootummaa 
Muddama Itiyoophiyaafi Somaaliyaa gidduu jiru tasgabbeessuuf Keeniyaan yaada waliigaltee fayyadama handaara galaanaa(Maritime treaty) dhiyeessuu qondaalli olaanoo biyyatti Kamisa kaleessaa Rooyitarsitti himan.
Itoophiyaan hulaa galaanaa buufata waraanaa dabalatee akka fayyadamtuuf Somaaliilaand wajjin waliigaluun Somaaliyaa wajjin muddama keessa galcheera.
Waliigalteen(treaty) Keeniyaan dhiyeessaa jirtu kuni Jibuutii waliin marii taasisuun kan raawwatamaa jiru dha.
IGAD ammoo biyyooti hulaa galaanaa hin qabne, buufataalee galaanaa akkamiin daldalaaf fayyadamuu danda'u dhimma jedhu akka qajeelchu barreessaan olaanaa Haajaa Alaa Keeniyaa Kooriir Singoyi Rooyitarsitti himaniiru.
Itoophiyaan gaafa Amajjii 1, 2024 qarqara galaanaa km20 fayyadamuuf Somaaliilaand, biyya walabaa jechuun of labsite, waliin waliigaltee kan raawwatte. Bakkasaa Itoophiyaan Somaaliilaandiif beekamtii biyya tahuu akka kennituuf himamus Itoophiyaan garuu kana hin mirkaneessine.
Waliigalteen wal-hubannoo Somaaliilaand waliin taasifame Somaaliyaa dheekkamsiisuun naannoo Gaanfa Afrikaa tasgabbii dhabsiisa yaaddoon jedhu jira.
Qondaalli haajaa alaa Keeniyaa Kooriir Singoyi ''IGAD qabeenya galaanaa qooddachuu irratti waliigaltee qopheessuu danda'a,'' jedhaniiru.
Roobii darbe pirezidaantin Somaaliyaa Hasan Sheek Mohaammad "Itoophiyaan yaaddoo birmadummaafi tokkummaa daangaa" Somaaliyaati jechuun Itoophiyaa waliin mariin gaggeeffamu homtuu akka hin jirre dubbatanii turan.
''Naannoon kuni wabii tasggabbii akka argatuuf jecha qaamota dhimmi kuni ilaallatu hunda wajjin ni marii'anna,'' jedhan Koriirin.
Yoo yaadni Keeniyaa kuni fudhamata argateef, ''Itoophiyaa qabeenya galaanaa haala tasgabbaa'aafi mirkana qabuun akka fayyadamtuuf, '' furamaata kenna. Kanas bilisummaa daangaa Solaaliyaatti otoo hin bu'iin akka raawwattu dandeessisa.
Qondaalli haajaa alaa Keeniyaa kuni, Somaaliyaa fi Itoophiyaan furmaata dhiyaate kana itti yaadaa jiru jedhan. Dhimmicha tarkaanfachiisuufis hogganooti akka walgahan gaafatamaniiru jedhaniiru.
Kooriirin gareen hidhataa al-shabaab Somaaliyaatti socho'u wal-dhibdee kana fayyadamuun mootummaan Somaaliyaa daangaa biyyattii akka tiksuu hin 
dandeenyetti dhiyeessaa jira waan taheef murtoorra gahuuf yeroo dheeraa fudhachuu dhiisuun akka barbaachisu himaniiru.
Milishoonni garee al-Shabaab hoteela masaraa pirezidaatii Somaaliyaatti dhiyoo jiru tokko haleelan.
Akka maddeen nageenyaafi namoonni ijaan argan jedhanitti, Syl Hotel kan al-Shabaab haleele kun kanaan dura bakka aanga'oonni mootummaa yeroo hedduu keessatti dabarsan yoo ta'u, magaalaa guddoo Somaaliyaa, Moqaadishoo keessatti ollaa masaraa pirezidantii biyyattiitti argama.
Namoonni hoteelicha keessaa dhohinsiifi dhukaasni qawwee akka dhaga'amu dubbatan, hidhattoonni ammallee hoteelicha keessa akka jiran madda oduu kan ta'e, Rooyitarsitti himaniiru.
Miidiyaaleen garee hidhataa kanatti dhiyeenya qaban miseensonni paarlaamaa Somaaliyaa afur madaa'aniiru jedhu. Mootummaan garuu dhimma kanarratti hanga ammaa yaada hin kennine.
Al-Shabaab ganama kana akka jedhetti, loltoonni hoteelicha to'atanii "hojjetootaafi qondaalota... mootummaatti" dhukaasaa turaniiru.
Jiraataa ollaa waajira pirezidantii kan ta'e Faaraah Alii akkas jechuun Rooyitarsitti hime: "Jalqaba dhohinsa guddaa tokko dhageenye; itti aansee ammoo sagalee dhukaasa qawweeetu dhaga'ame. Sagalee walitti dhukaasuu waan dhageenyeef loltoonni akka keessa [hoteelicha] keessa jiran hubanne."
"Hidhattoonni baayyeen erga dallaa diidarraa jiru dhukaasa gurguddaatiin diiganii booda humnaan gara gamoo kanaatti seenan," jechuun AFPtti himan qonaalli nageenyaa tokko.
Daangaa Itoophiyaa, Somaaliyaafi Keeniyaa
Namni Hasan jedhamu dallaa hoteelichaa koruun miliqe waan taajjabe akkasiin ibsa: "Kan du'e jiraachuu hin beeku, garuu yeroo haleellaan kun jalqabetti namoonni baayyeen achi [hoteelicha] keessa turan."
Namni ijaan arga biraan ammoo haleellaan kun akkuma jalqabeen daqiiqaa muraasa keessatti poolisiin qaqqabuufi milishoota [al-Shabaab] waliin walitti dhukaasuun itti fufuu dubbata.
Marsariitiin Calamada jedhamu al-Shabaab waliin hidhata qabu, haleellaa kanaan yoo xiqqaate seera baastonni afuriifi dubbi himaan mootummaa tokko miidhamaniiru.
Erga mootummaan garee kanarratti duula waraana bal'aa gaggeessuu jalqabeefi nageenya eegisuu cimsee kaasee torbanoota muraasaan as haleellaa gareen kun traawwatan hir'ateera.
Al-Shabaab kibbaafi giddu-galeessa Somaaliyaa lafa guddaa to'atee jira.
Gareen kun al-Qaa'edaa waliin hidhata kan qabu yoo ta'u, mootummaa Somaaliyaa kan deeggarsa UN qabu irratti waggoota 20 siquuf waraana hamaa irratti gaggeessaa jira.
Pirezidantiin Somalaiyaa Sheek Hasan Mohaammud Kamisa akkamitti lafa jalaa fudhatame deebifachuu akkaataa danda'anirratti karoorfachuuf, 
qondaalota waraanaa waliin wal arguu burqaan oduu biyyaalessaa Somaaliyaa Sonna gabaaseera.







Gareen kun UK fi US dabalatee biyyooota gara garaan tarree shororkeessitootaa jalatti ramadameera. US ammoo garee kana dhabamsiisuuf humna waraanaan itti bobbaateeyyu turte.

Hidhattoonni al-Shabaab yeroo hedduu hoteelotarratti xiyyeeffachuun haleellaa gaggeessu. Hoteeluma amma haleellaan, Syl Hotel irratti bara 2019 haleellaa raawwatanii ture.

Bara 2022 ammoo gareen kun hoteela Villa Rays jedhamu kan magaalaa guddoo biyyattii keessatti argamutti cabsanii seenuun yoo xiqqaate namoota 14 galaafatanii ture.

Hoteela Villa Rays kanatti cabsanii seenuun waggaa sadii duras gaazexeessaa beekamaa tokkoofi lammileen biyya alaa baayyee dabalatee namoota 26 haleellaa hoteela Asasey irratti gaggeessaniin ajjeesanii ture.

Hoteelli Asasey ulaa galaanaa Kismaayoo kan Kibba Somaaliyaatti argamtu keessatti argama.
Abbootiin qabeenya alaa Itoophiyaatti daldala alaa hanga qinxaaboo keessa galuun eebba ykn yaaddoodha?
Magaala Finfinnee
Sa'aatii tokko dura
Tarkaanfiiwwan jajjabaa MM Abiy Ahimad erga gara aangootti dhufanii booda taasisan keessa tokko diinagdee biyyattii gabaa biyya alaatiif banaa taasisuudha.

Waggaa sadiin dura dameen Telekom saaqamu hordofee, Safaricom gabaa Itoophiyaa keessa seeneera. Haaluma walfakakatunis imaammanni waggaafi baatii saddeetiin dura dameen baankii abbootii qabeenyaatiif banaa gochuudhaaf dhiyaate mana maree ministirootaatiin ragaasifameera.

Dhiheenya kana ammoo murtee MM biyyattiin darbeen, abbootiin qabeenyaa biyya alaa daldala alaa (export) daldala galii (import), daldala jumlaa (whole sale) fi daldala cinxaaboo (retail) irratti akka hirmaataniif kan hayyamuudha.

Boordiin invastimantii MM Abiy hogganan qajeelfama murtee kana hojiirra oolchu baaseera.

Komishiniin Invastimantii Itoophiyaafi Ministeerri Hidhata Qaxanaafi Daldalaa, Kamisa Ebla 18, 2024 waloon ibsa gaazexessitootaaf kennaniiru.

Dameewwan kunneenis abbootii qabeenyaa biyya alaarraa daangeeffamanii ibsameera. Ibsichaanis sabiin dameewwan kunneen ittiin daangeeffama tarreesseera.

‘‘Abbootiin qabeenyaa biyya keessaa dhiibbaa dorgommii abbootii biyya alaarraa akka eegaman gochuun qabeenyaa akka horataniif carraa kennuuf, akka sirna hidhata daldala biyya alaatiin wal baraniifi muxannoo akka argataniif kan kaayyefate akkasumas kan kaayyoo biyyaaleessaa diinagdee walitti fufaa biyya keessarratti hundaa’e ijaaruu kan qabuudha,’’ jedhe.

Itti dabalunis, imaammanni dameewwan daangeessuu ‘‘haala barbaadamun kaayyoo barbaadame galmaan gaheera jechuun hin danda’amu’’ jedha.

Dabalataanis, ‘‘dameewwan daangeeffamaniitti gahuumsi tajaajilaa bal’aan, rakkooleen qulqullinaa fi gahumsaa mudataniiru,’’ jedhe ibsichi.

Qajeelfamni MM Abiyiin mirkanaa’e kunis, ‘‘bu’aalee murtaa’aa hanga ammaatti galmaa’an qabaatulleen, kaayyoon imaamatichaa haala eegameen’’ akka hin milkoofne ibseera.

Akkasumas, ‘‘dameewwan eegumsii taasifamu tajaajila gahumsaa, qulqullinaa fi si’omina waliin wal qabatee komiiwwan irratti dhiyaataniiru. Gochaawwan seeraan alaa yeroodhaa gara yerootti dabalaa dhufaniifis saaxilamaniiru,’’ jedhe.

Kana hordofuunis abbootii qabeenyaa alaa dandeettii qabaniifi hayyamamoo ta’aniif damee kana banaa taasisuun akka barbaachise kaasa. Oggeessoonni diinagdee ammoo murtee mootummaa kanarratti yaadawwan garaa garaa kennu.

Oggeessi diinagdee haala diinagdee Itoophiyaa itti dhiheenyaan hordofuufi maqaansaa akka hin eeramne gaafate tokko, ‘‘ilaalchi damee kanneen abbootii qabeenyaa alaatiif saaqamuun akka waan hundaaf furmaata ta’etti fudhachuu rakkoodha’’ jedha.

‘‘Banaa taasisuu akka furtuu waan hundaatti ilaaluun dogndora olaalaadha’’ jechuun mormu.

Oggeessi diinagdeefi faayinaansi Dr Abdulmannaan Mahaammad gamasaanitiin, rakkooleen qajaalfamichaan eeraman karaawwan lamaan furamu danda’u jedhu.

Furmaatawwan kanneen keessaa tokko, dorgommii ta’usaa kan kaasan Dr Abdulmannaan, furmaanni biraa to’annoo mootummaa ta’u kaasu.

Dr Abdulmannaan ‘‘seerrii gaariin jiraatulleen, bakka dorgommiin hinjirreetti gabaan rakkoo qaba. Dorgommiin hanga tokko rakkoo fura,’’ jechuun gabaa keessa dorgommiin jiraachun barbaachisaa ta’u kaasu.

Dameewwan abbootii qabeenyaa alaarraa cufamanii turuunsaanii kan kaasan Dr Abdulmannaan, ‘‘jijjiramni qabatamaan fidan homtuu hin jiru. Banamunsaanii sirriidha garuu bu’aa ni fiduu ykn ni dhiisuun dhimma biraati’’ jedhu.



Abbootiin qabeenyaa biyya alaa diinagdee keessa seenuun eebba ykn abaarsa?
Abbootiin qabeenyaa alaa diinagdee keessa seenuun ‘‘eebba ykn abaarsa qabatee dhufa?’’ kan jedhu irra dedebiin dhagahama.

MM Abiyyis ta’ee aanga’oonni kaan, murteen mootummaa kun ‘‘diinagdee fooyyeessuuf’’ akka ta’e yoo dubbatan dhagahamu.

Dhimmoota diinagdee Itoophyaan ittiin ibsamtu keessaa tokko kan ta’e daldalli alaafi keessaa wal madaaluu dhabuudha. .

Oggeessi diinagdee maqaansaanii akka eeramu hin barbaadne tokko, wal madaalu dhabuu kanaaf sababiin inni olaanaan ‘‘hidhata oomishaarra rakkoo jiruudha. Garuu ammoo rakkoon bu’uuraa alatti erguu dadhabuun keenyaa, ka’umsiisa jiddu-galuumsi (interventions) omishummaa keessatti taasifame hangas mara milkaa’aa ta’u dhabusaatiirraa kan maddeedha’’ jedha.

Oggeessi kunis abbootiin qabeenyaa biyya keessa galuunsaanii daldala alaarratti jijjirama guddaa fiduu dhiisuu danda’a amantaa jedhu qaba.

Oggeessi kunis ‘‘Invastaroonni kaappitaala olaanaa qaban dhufuu danda’u. Garuu biyyi oomishuu yoo hin dandeenye rakkiisaadha. Gara oomisha jiru wal saamuutti deemamu danda’ama’’ jedhan.

Akkasumas fedhii abbootii qabeenyaa kanneenii guutuudhaaf sirni oomishaa gosa omisha murtaa’e qofarratti qofaa xiyyeefachu danda’a yaaddoo jedhu akka qaban dubbatu.

‘‘Kunis yeroo gabaabaatti sharafa alaa argamsiisuu danda’a ta’a’’ kan jedhu oggeessi kun, ‘‘adeemsa dheeraadhaan garuu damee al ergii miidhuu danda’a. Gosa oomishaa amma jiru irraa hir’ataa adeemuu mala,’’ jechuun yaaddoo qaban BBCtti himan.

Dr Abdulmannaan haaluma walfakkaatuun rakkoon muummeen daldala al-ergii kan abbootii qabeenyaa qofaa osoo hin taane, ‘‘rakkoo oomishaatis’’ jedhu.

Qajeelfamichi ulaagaalee abbootiin qabeenyaa daldala al-eriirratti hirmaachu barbaadan guutuu qaban tarreesseera.

Abbaan qabeenyaa alaa buna dheedhii gabaa alaatiifh dhiyeessuu barbaadu tokko, kan waggoota walitti aananiif jiddugalaan buna doolaara miilyoona 10 baasuu Itoophiyaadhaa bitan ta’u qabu.

Kana malees, wagga hayyamicha itti argateetti, buna miiliyoona 10 baasu alatti erguuf waliigaltee seenu qabaata.

Abbaan qabeenyaa midhaan zayitiigabaa alaatiif dhiyeessuu barbaadu ammo waggoota walitti aanan sadiif waggaan kan miidhaan zayitaa miiliyoona shan baasuu bitee ta;u akka qabu qajeelfamicharratti kaa’ameera.

Akkasumas abbaan qabeenyaa daldala caatii irratti hirmaachu barbaadu, hami maala qaa gara miiliyoona tokkootti gadi hir’ateera. Haala qajeelfamichaatiin, abbaan qabeenyaa loon foonii gabaa alaatiif dhiyeessuuf barbaadu tokko, seenaa bittaa akka qabaatuuf hin dirqiisiifamu.

Haata’u malee dandeettiin oomisha biyyatti gadaanaa ta’un abbootiin qabeenyaa daldala alaarratti akka xiyyeeffatan taasisuu akka danda’u dubbatu oggeessi kun.

Abbootiin qabeenyaa alaas al-ergiin alattis, daldala keessaa (import) xaa’oofi boba’aarrattis hirmaachuf qajeelfamichaan hayyamameera.

Jaarraan Markaatoo dhumaa jiraa laata?
Qajelfama amma raggaasiifame kanaan, abbootiin qabeenyaa biyya alaa, daldala waliigala xaa’otiin alatti daldala biyya alaafi biyya keessaa kamuu irratti hirmaachuu ni danda’u.

Oggeessi diinagdee maqaan akka hin eeramne gaafachuun BBC’f yaada kennan kun akka jedhaniitti, ‘‘rakkoon daldala jumlaa fi qinxaaboo mummeen rakkoo hidhata dhiyeessitiiti’’ jedhu.

Sirna hidhata dhiyeessii qindeessuun tajaajila kennuu danda’u umuun rakkisaa ta’us ni kaasu. Rakkoo kana furuudhaaf ammoo mootummaan Itoophiyaa kan hundeessee ture, ‘‘Ala Bejumlaa!’’ gabaabumatti hafusaa kaasu.

Abbootiin qabeenyaa alaa daldala jumlaarratti hirmaachuuf dhufan tarii hidhata dhiyeessitii qindeessuu ni danda’u ta’a jedhu. Haata’u malee, abbootiin qabeenyaa kunneen seenuunsaanii daldaltoota jumlaa biyya keessaa ‘‘taphaan ala gochuuf carraan qabu bal’aadha’’ jechuun yaaddoo qaban kaasu.

Dr Abdulmannaanis akkasuma, muxannoo ‘Ala Bejumlaa’ kaasuudhaan, garuu ammo, homaa osoo hin milkeessiin eessa akka jiruyyuu hin beekamu’’ jedhan.

‘‘Motummaan Itoophiyaa saaqunsaa gaarii ta’e osoo jiruu, waan seeraan ta’eef qofa jijjirama fida jechuu miti’’ kan jedhan Dr Abdulmannaan, qajeelfamni qofti waan bahee abbootiin qabeenya gara biyyaa hin seenan jedhu.

Abbootiin qabeenyaa dameewwan jedhaman irratti hirmaachuuf ulaagaalee mootummaan ka’aman hunda guutuu qabaatu.

Abbootiin qabeenyaa alaa daldala qinxaaboo irratti hirmaachuun ‘‘yeroo gabaabaatti jijjirama gatii argamsiisuu danda’a’’ jedhu. Haata’u malee, adeemsa keessa daldaltoonni gurguddoonni kunneen erga tokkicha dhiyeessitiifi maamiltoota qabatanii booda, gatii kaa’uu danda’u ta’a jechuun yaaddoo qaban ibsu.

‘‘Tasgabbiin gatii ni dhufa jedhamus, hanaga lafa qabataniitti kan yeroo gabaabaa qofa ta’a.’’

Itti dabaluunis, sababii kanaatinis ‘‘Jaarraan Markaatoo dhumachu danda’a’’ jchuun dhiibbaa daldala qinxaaboo biyya keessaarratti qabaatu himu.

‘‘Daldalaan Markaatoo hojii alaa galchurratti bobba’eera. Yoo alaa galchiitoonni biyya alaa dhufan ammo Markaatootti baayyeen taphaan ala kan ta’an ni jiraatu’’ jedhu.



Dr Abdulmannaanis ammoo, furmaanni namoota bitaniif yeroo dhihootti dhufu ni jiraata jennee abdii osoo godhachu baannee gaariidha jedhu.

Dorgommii yoo abbootiin qabeenyaa biyya keessa galuutti umamuun kan fayyadamu ‘‘tokko warra bitaniidha. Dorgommiin yoo jiraatu ammo diinagdeen biyyaa ni fayyadama. Mootummaansi taaksii waan argatuuf ni fayyadamama,’’ jedhu.

Gama daldaltoota biyya keessa ilaalunis ‘‘waan haala salphaan gabaa keessa bahan natti hin fakkaatu’’ jedhu.

Dorgommiin akkuma jireenya dhuunfaa gabaa keessa jiraachun waanuma egamuudha kan jedhan Dr Abdulmannaan, ‘‘dorgommiin hin mallee wayita umamuutti garuu to’annoon mootummaa cimaan’’ ni barbaachisa jedhu. To’annoo mootummaa kana hojiirra oolchuufis dhaabbiileen mootummaa fooyyeeffamu (reform) taasifamu barbaachisa jedhan.

Oggeessi biraa BBC dubbise garuu, ‘‘akka oggeessaatti diinagdeen cufamee taau qabaata hin jedhu. Garuu diinagdeewwan duraan banan, kanneen bananii bulchuu danda’aban, kanneen dhiibbaa keessatti argaman irraa barachu qabna,’’ jedhan.

Gahee diinagdee fi siyaasni biyyaa qabaatu
Oggeessoonni diinagdee BBCn dubbise lamaanu abbootiin qabeenyaa biyya alaa biyya keessa galanii dinagdeen akka fooyya’uuf haaloonni fooyyeeffamuu qaban jiraachuu kaasu.

Dr Abdulmannaan, ‘‘abbaan qabeenyaa biyya alaa itoophiyaa keessa galee invasti gochuudhaaf haala tasgabbaa’aa diinagdeefi siyaasaa gaafata’’ jedhu.

‘‘Haalawwan kunneen bakka hin guutamneetti, waan seeroonni waraqaarra kaa’amaniif qofa jijjiramni ni dhufa jechuu miti’’ jechuun, yeroo gabaabaa keessatti abbootiin qabeenyaa gara biyyaa ni galu jechuu miti jedhu.

Oggeessi diinadgee kaan ammoo, akka diinagdeetti abbootiin qabeenyaa akka dhufanif ‘‘haalli jajjabeessu’’ akka hin jirre kaasu.

Haalawwan kanneen keessaayis tokko, bulchiinsa sharafa alaa biyyatiiti. ‘‘kan jiru damee faayinaansii bu’aa argatan akka salphaatti baasuu danda’ani miti,’’ jedhan.

‘‘Haalli kun yoo jijjirame malee abbootiin qabeenyaa salphaatti dhufuu hin danda’an. Yoo kun jijjirame ammo gama maallaqa to’achuutiin dandeettii qabnu kan hir’isu ta’a’’ jedha.

Dr Abdulmannaanis yaada kana waliin waliigaluudhaan, ‘‘abbaan qabeenyaa tokko Itoophyaa dhufe erga invasti godheen booda, maallaqakoo nan baasa yoo jedhuutti haalli shafara alaa kanuma beeknu bowwoo mataati’’ jedhu.




Dubartii Itoophiyaa waan yeroo boqonnaashee irratti dabarsitu gara biizinasii guddaatti jijjiirte
Haadha qabeenyaa Kabaanaa dizaayiniifi dubartoota kampaanicha keessa hojjetanMADDA SUURAA,KABAANAA
17 Bitooteessa 2024
Kaabaanaan, dizaayiniifi hojii leezerii yeroo boqonnaa ofiitti jaalala waan sana hojjechuuf ‘hobby’ qabanirraa kan ka’een hojjechuun dhalatee namoota baayyeef carraa hojiifi abdii uumedha.

Samahaal Gu’uush Kaabaanaan hojii yeroo boqonnaashee ture. Amma hojjettoota 100 ol kan qabu yoo ta’u, bu’aawwan gogaafi kallee barbaachisoo omishuun gabaa biyya alaatiif erguun alatti, dubartoota ogeeyyii ta’an xiqqaa hin taaneef carraa kan uumeedha.

Finfinneetti kan guddatte Samahaal osoo waggaa torba dura dhaabbata Kaabaanaa jedhu bantee hojii leezerii hin jalqabiin dura, wayita Yunivarsiitii galtee Arkitekcharii barataa turtetti gogaa irraa faayaawwan harkaa hojjechaa turte.

Erga Yunivarsiitiirraa eebbifamteen booda dhaabbata Arkitekchariitti qacaramtee osoo jirtuu, cinaatti hiriyyootashee biroo waliin ta’uun biizinasiiwwan sadii jalqabdee akka barbaaddetti hin milkaa’iin hafeera. Haata’u malee, carraaqqii taasiftu addaan hin kutne.

Samahaal yeroo boqonnaa qabdu hojii borsaa gogaarraa hojjetamaniif oolchuudhaan dhaabbata Kaabaanaa leezer yeroo jalqabdetti, jireenya dubartii jalqabaa qacarte fooyya’ee arguun hojiishee yeroo guutuu irratti bobbaatu taasifachuuf murteessite.

“Yeroon jalqabu yeroo boqonnaa kiyya irratti dabarsuudhaaf ture, haata’u malee hojjetoota dhaabbataa qacaree miindaa kaffaluu yeroon jalqabu, isaan keessaa tokko ofiisheef qofa osoo hin taane obboleettiishee quxxisuuf baasii barumsaa kaffaluu jalqabde.

"Isheenis ‘hojjettuu dhaabbattuu ta’ee miindaan jalqabaa naaf kaffalame kanadha’ naan jetti ture,” jechuun akka itti jalqabde yaadatti.

Dubartii Samahaal jalqaba qacarte hojii kana ilaalchisuun ogummaafi beekumsi qabdu murtaa’aa ta’us, gogaa muruufi hodhuu barsiisuun jireenyishee yoo jijjiiramu, miirri ofitti amanuushees yeroo guddatu erga argiteen booda “kanaan booda hojiin kun kan koo qofa mitin jedhe; namoota shan yeroon qacarutti ammoo hojii koo idilee gadhiisuufan xalayaa galche,” jetti.

Wanti biraa hojiishee kanaaf sababa ta’eef dubartoota rakkoo gara garaa keessa jiran, keessumaa warra ijoollee qofaa isaanii guddisaniifi dubartoota godaansarraa deebiyan walabummaa dinagdee kan isaaniif argamsiisuufi amantaa jireenya ittiin mo’atan ta’uu isaa BBCf ibsiteetti.

Bifa kanaan invastii gochuun bu’aa argachuuf qofa osoo hin taane, jireenya namaa jijjiiruun akka itti gaafatamummaa hawaasummaa bahachuufi murannooshee ta’eetti fudhatte.

Akka marsariitiin kaampaanii kanaa agarsiisutti, hundeeffamee waggoota afur keessatti jijjiirama guddaa galmeessuun, maamiltootaaf faashina omishawwan gogaa Itoophiyaa qulqullina olaanaa irraa argatan uumuun alatti gabaa addunyaatti makamuu danda’eera.

Injinara magaalaa Finfinneetti kophee qulqulleessun of jiraachiftu
22 Waxabajjii 2023
Kantiibaa Adaanech hoggantuu cimtuu bara kanaa ta’uun badhaafaman
16 Bitooteessa 2024
Eelee sa'a tokkotti buddeena 350 tolchu kalaqeen guyyaatti buddeena 8,000 ol rabsaa jira-Saaraa K. Hordofaa
1 Bitooteessa 2022
Dubartiirraa dubartiif
Haannaa, Salaam, Barakat, Miiki’eelaa… kanneen jedhaman borsaawwan waaletii, borsaawwan harkaa guddaafi xiqqaa, akkasumas omishawwan biroo Kaabaanaan dizaayin omishee dhiyeessuuf maqaa kennamanidha.

Samahaal borsaawwan maqaa hojjetoota kampaanicha keessa hojjetamaniin akka moggaafaman gochuun hojjetoota omishicha duuba jiraniif kabaja kennuuf yaadamee kan taasifame akka ta’e ibsiti.

“Isaan kun jireenyasaanii keessatti goototadha; kanaaf ani wantan gochuu danda’u yoo xiqqaate maqaan isaanii maqaa omishawwan keenyaan akka waamaman taasisuudha,” jechuun dinqisiifannaa hojjetootasheef qabdu ibsiti.

Kana keessatti carraan hojii uumamu dubartoota rakkoo gara garaatiif saaxilamaniif dursa kan kennudha kan jettu Samahaal, hojjetoonni jalqaba qacarte warra ijoollee qofaasaanii guddisaa jiraniifi rakkoo hamaa keessa turan waan ta’aniif qormaata guddaa ture jetti.

“Hariiroon keenya waliigaltee hojiirratti qofa kan dhaabbatu hin turre. Waliin kiraa manaa barbaaduu, wantota bu’uuraa jireenyaaf isaan barbaachisu waliin guutuu barbaachisa ture. Qormaanni biroon ammoo ijoolleen isaanii eessa turu? kan jedhudha,” jetti Samahaal.

Kana ammoo warshicha keessatti bakka tursiisan yeroodhaaf qopheessuun leenjii akka argataniifi hojiisaanii akka jalqaban taasisuushee dubbatti.

“Borsaawwan kumaatamaan lakkaa’aman gara biyya alaatti ergina. Carraa hojiis uumneerra. Haata’u malee, milkaa’ina koo keessaa baayyee kanan itti boonu wantoota akka kanaa jireenya jijjiiran kana arguudha. Haala amma ijoolleen isaanii keessa jiran arguun gammachuu keessoo namaaf kenna,” jetti.

Yeroo ammaa kana hojjetoonni Kaabaanaa Dizaayin harka dhibba keessaa 80 ta’an dubartootadha. Industirii omishaa keessatti dubartoota hoggansaaf gahoomsuun anaaf baayyee barbaachisaa ture jechuun dubbatti Saahaal.

“Haadholiin naannoo keenyaa rakkoo qaban kan barbaadan gargaarsa osoo hin taane carraadha. Isaan keessaa tokko itti gaafatamtuu kutaa qulqullinni meeshaa itti to’atamaniiti.

"Harkashee qabee miti kanan as ishee geessise; ani carraa qofaan isheef mijeesseef. Kanaaf, waan hunda ta’e jettee hojjennaan milkeessuu dandeessa.”

Borsaa Kaabaanaan omishuMADDA SUURAA,KABAANAA
Biizinasii milkaa’aa ta’e gaggeessuuf maaltu barbaachisa?
Samahaal kampaanii omishaawwan gogaa Ameerikaa, Awurooppaafi biyyoota Afrikaa tokko tokko keessatti baayyee barbaadamaa ta’e omishu, mana maatiishee keessaa kutaa tokkottii keessatti ture kan jalqabde.

Biizinasii kana humna maallaqa gahaan osoo hin taane humna hojjechuufi galma iyyummaa mo’achuu jedhu qabattee jalqabde. ‘Waan hunda gochuu ni dandeessa’ jechuun kan maatiin ishee jajjabeessan Samahaal, hojiisheetti akka milkooftu taasisuu keessatti gahee olaanaa qaba ture.

“Abbaan kiyya iyyummaan diinadha jedha ture; jireenya kan jiraannu iyyummaa mo’anneeti. Maatiin kiyya barnoota Arkitekcherii waggaa shan baradheen itti fufuu dhiisuun koo isaan hin naafine; ykn ammoo ana hin dhaabsifne.

Innumaattuu wanta keessa keetti sitti dhaga’amu hodofi naan jedhu ture. Sun ammoo akkan addaan hin kunne na cimse,” jechuun dubbatti.

Kabaanaan yeroo miilla lamaan dhaabbachuu jalqabu omishawwan borsaa 200 gara alaatti erguuf ajaja fudhate.

Yeroo sanatti maashina tokkoon ala harkasheerraa maallaqa gahaa kan hin qabne Samahaal, warri gogaa dheedhiifi maashina dhiyeessuuf waraqata ittiin ajaja fudhatte agarsiisuun qofa liqaadhaan akka kennaaniif ture ija jabinaan kan isaan gaafatte.

Yeroo sanatti amantaan shamarran ol adeemoo hojii uummatan qaban gadi aanaa waan ta'eef baankiifi dhaabbileen liqeessan biroorraa amantaa dhabuun gufuuwwan turan keessaa tokko ture. Haata'u malee, kun Samahaal akka abdii kutattu hin taasifne.

"Ajaja fudhanne hojjennee yeroo xumurretti warri bitatan borsaawwan 100 hanqina qulqullinaatiin fudhachuu didan. Rakkoon qulqullinaa kun kan uumame ammoo yeroo horiin mana keessatti qalamutti gogaawwan billaatiin tuqaman waan jiraniif ture. Ani garuu maallaqa gahaa yeroo sanatti waanan hin qabneef yeroo sanatti naasisaa ture."

Samahaal kasaaraa rakkoo kanaan dhalate hambisuudhaaf borsaawwan warri isheerraa bitan didanii deebisan gara waaletiiwwan xixiqqaatti jijjiiruudhaan hojjettee dhiyeessuudhaaf yaada dhiyeessitee amansiisuu dandeesse.

"Bu'aa irraa argachuu baadhus waanan hojjedhe narraa fudhatan. Kun taateewwan yeroo rakkoon hojii keessatti na mudatan akkan abdii hin kutanne na barsiisan keessaa tokkodha. Maatii sooressaa keessaan dhufe miti; kanaaf, hojiirratti rakkoon na mudateera jedhee dhiisuu osoo hin taane ciniinnadhee itti fufuuti narra ture."

Deeggarsa qoor-qalbii maatiifi hiriyyootasheerraa argattu, akkasumas waldaalee keessatti miseensa taaterraa yaada furmaataa argattu haalawwan rakkisoo akkasii kana keessatti akka cimtu taasisuu keessatti gahee akka qabu dubbatti.

"Jabinn qoor-qalbii baayyee barbaachisaadha; Abbaan kiyya yeroo hunda galmi kaayyoo kootii maal akka ta'e akkan hubadhu gochuun na guddise. 'Abdii kutuun, kufuun filannoo miti; wanti milkeessuu barbaaddu tokko yoo jiraate kana keessa darbuu qabda' naan jedha ture. Kanaaf, akkaataan itti guddadhe wantan milkeessuu barbaade tokko akkan hin daganne kan na taasisu ture," jetti.

Weerarri Koronaavaayirasiifi waraanni Kaaba Itoophiyaatti ture omisha dhaabbatasheefi gabaarratti dhiibbaa guddaa uumuu yaadachuun akka sababoota abdii akka kutattu ishee taasisan keessaa tokko ta'eetti kaasti.

Yeroo weerara dhibee addunyaa sanaatti daldalli alaa addaan waan citeef ciyyeeffannaan gabaashee biyya keessa godhatte. Yeroo sanatti warra kaan waliin ta'uudhaan uccuuwwan afaaniifi funyaan ittiin haguuggataniifi meeshaaleen weeraricha ittisuuf gargaaran gara omishuutti deebite.

Hojjetoota Kabaanaa
Itti gaafatamummaa hawaasummaafi naannoo Kabaanaa
Samahaal Guhuush Inistitiyuutii Manaajimantii Siwiidin irraa leenjiifi barnoota Sagantaa Gaggeessummaa Bulchiinsa Walitti Fufinsa Qabu argatteetti. Bara 2020 ammoo kaadhimamtuu Sagantaa Gaggeessitoota Daraggoota Afrikaa Obaamaa turte.

Bara 2018 shamarree ol adeemtuu hojii uumtu jedhamuun UNDP irraa badhaasa argatteetti. Yeroo ammaa kana ammoo Bulchiisni Magaalaa Finfinnee Kabaanaa kampaanii 'Moodela' ta'edha jechuun ishee badhaaseera.

Samahaal muuxannoo biyyoota akka Siwiidin, Keeniyaafi biyyoota biroorraa argatteen, keessumaa hoj-maata balfa maqsuu irratti caalaa akka foyyaa'u gochuun hojii uumuu cinaatti kunuunsa naannootiif gaheeshee gumaachaa jirti.

"Jalqabumayyu bishaan warshaa gogaa keessaa gadhiifamu faalama naannoo kan qaqqabsiisu keemikaalli hamaan waan keessa jiru ta'uu isaa waan beeknuuf osoo hin gadhiifamiin dura dhiyeessitoota gogaa bishaan hakkamuun fayyadamaniifi naannoo hin faalle waliin hojjenna," jetti.

Dabalataanis adeemsi gogaa omishuu faalama naannoorraan gahuu danda'u ittisuudhaaf omishawwan warshaa keessattti kuufaman irra deebitee hojiirra oolchuudhaan kophee hafaafi meeshaawwan biyya alaatii galan kan bakka bu'an omishuun hojiirra oolchuu jalqabde.

Kabaanaan dhaabbata dubartoota godaansarraa deebiyaniif leenjii kennuun, akkasumas hojiiwwan biroo raawwachuun itti-gaafatamummaa hawaasummaa isaa bahachaa jirudha. Gara fuula duraatti ammoo hojiisaa naannoowwan Finfinneen ala jiranitti baballisuudhaaf kan gargaaru karoora faawodeeshii hundeessuu akka qabdu dubbatti Samahaal.

Yeroo baayyee hojiin alas sochii qaamaa, deemsa miilaa, akkasumas dubartoota hirriyootashee ta'an hoji-gaggeessummaarra jiran waliin marii gaggeessuu kan jaallattu Samahaal, "milkaa'inni gammachuu keessaafi alaati. Wantan jaalladhu hojjechaa waanan jiruuf gammachuuti natti dhaga'ama," jechuun Kabaanaa keessa warra ishee waliin hojjeta waliin milkaa'ina caalurra ga'uudhaaf abbalaa jirti.

Akkuma lafti bari'een luboonni warri angafoonni, maanguddoonnii fi barsiisonni seeraa guutummaan yaa'ii warra Yihudootaa hundinuus Yesus irratti mari'atan; kana boodde'e isa hidhinii, geessanii, Philaaxositti dabarsanii kennan.
Philaaxos, "Sii mootiin Yihudootaa?" jedhee isa gaafate; inni immoo; "Situ akkas jedhe" jedhe deebiseef.
Luboonni warri angafoonni waan baay'eedhaan isa hadheessan.
Philaaxos ammas, "Kunoo, waan baay'eedhaan si hadheessu'o waan deebiftu hin qabduu ree?" jedhee, Yesusin gaafate.
Yesus garuu ergasii deebii tokko illee hin deebifneef; kun immoo Philaaxosin in dinqifachiise.

Philaaxos ayyaana Faasiikaatti warra hidhaman keessaa nama isaan, "Nuuf gad dhiisi" jedhan tokko in gad dhiisa ture.
Warra goolii kaasanii nama ajjeesanii hidhaman keessaa immoo tokko Barabbaa kan jedhamu ture.
Yommus namoonni gara mana mootummaatti ol ba'anii, waan dur gochaafii ture akka isaaniif raawwatuuf Philaaxosin kadhachuutti ka'an.
Philaaxos immoo deebisee, "Mootii Yihudootaa akkan gad isiniif dhiisu barbaadduu?" isaaniin jedhe.
Innoo luboonni warri angafoonni hinaaffaadhaaf dabarsanii akka isa kennan hubatee ture.
Luboonni warri angafoonni garuu, isaa mannaa Barabbaa gad nuuf dhiisi, akka jedhaniif namoota itti tuqan.
Ammas Philaaxos, "Egaa namicha isa isin mootii Yihudootaa jettanii waamtanoo maal godhu ree?" jedhee isaaniif deebise.
Isaanis, "Isa fannisi!" jedhanii iyyan.
Philaaxos immoo, "Maaliif? Maal balleesse?" isaaniin jedhe; isaan garuu, "Isa fannisi!" jedhanii ittuma caalchisanii iyyan.
Philaaxos yommus namoota gammachiisuu barbaadee, Barabbaa gad isaaniif dhiise; Yesusin immoo reebsisee akka inni fannifamuuf dabarsee kenne.

Warri loltuu ergasii Yesusin gara mana mootummaa sanatti ol galchanii, kutata loltuu sana keessaa warra hafanis walitti waaman.
Uffata dhiilgee Yesusitti uffisanii, gonfoo qoraattii hojjetanii, mataa isaa irra kaa'an.
Achumaanis, "Attam ree, yaa mootii Yihudootaa!" jedhanii nagaa isa gaafachuutti ka'an.
Uleedhaan mataa isaa rurrukutanii, itti tufanii jilbeenfatanii sagadaniifis.
Isaan erga itti ga'isanii booddee, uffata dhiilgee sana irraa baasanii, wayyaa isaa deebisanii itti uffisan; kana booddee gad baasanii fannisuudhaaf isa geessan.

Namni biyya Qareenaa tokko maqaan isaa Simi'oon kan jedhamu, abbaa Iskindrosii fi Ruufos, lafa qotiisa isaatii utuu galuu isaanitti dhufe; isaan immoo fannoo Yesus akka baatuuf isa giddisiisan.
Yesusinis gara iddoo Golgootaa jedhamutti geessan; "Golgootaa" jechuun "Iddoo lafee mataa" jechuu dha.
Isaan yommus daadhii waynii qumbiidhaan makame Yesusiif kenninaan, inni fudhachuu dide.
Yommus jarri isa in fannisan; uffata isaa immoo hiranii eenyu isa kam akka fudhatu baruudhaaf muka itti buufatan.
Yeroon isa fannisanis bari'ee sa'aatii sadiitti ture.
Yakka inni ittiin hadheeffame mul'isuudhaafis, "Kun mooticha Yihudootaa ti" kan jedhu mataa isaa gararraatti caafamee ture.
Isaa wajjin immoo saamtota lama, isa tokko mirga isaatti isa kaanis bitaa isaatti fannisan. [   Yommus inni macaafni, "Warra seera cabsituutti lakkaa'ame" jedhu in raawwatame).
Warri achiin darban immoo mataa isaanii raasanii, "Muu! Ati isa mana qulqullummaa jigsitee guyyaa sadiitti ijaartu!
Mee of oolchi! Fannoo irraas gad bu'i!" jedhanii in arrabsu turan.
Luboonni warri angafoonnii fi barsiisonni seeraas akkasuma wal harkaa fuudhanii isatti ga'isan, "Inni namoota biraa oolcheera, ofii isaa immoo oolchuu hin danda'u.
Masiihicha mooticha Israa'el erga ta'ee akka nuyi arginee isatti amannuuf, amma fannoo irraa gad haa bu'u!" jedhan; warri isaa wajjin fannifamanis immoo isa in ceepha'u turan.

Sa'aatii ja'aa jalqabee hamma sa'aatii sagaliitti dukkanni lafa hundumaa irra ture.
Sa'aatii sagalittis Yesus sagalee guddaadhaan, "Elo'ii, Elo'ii lamaa sabaktanii?" jedhee waammate; kunis, "Waaqayyo ko, Waaqayyo ko maaliif na dhiifte?" jechuutti in hiikama.
Warra achi dhaabatan keessaa kaan kana dhaga'anii, "Kunoo, Eliyaasin waammata" jedhan.
Yommus isaan keessaa tokko fiigee daadhii waynii dhangaggaa'aa waan akka cumaa buqqee hadhaa'aa, isa bishaan dhagnatti xuuxu tokkotti guutee, uleetti kaa'ee, akka inni dhuguuf kenneefii, "Eliyaas fannoo irraa gad isa buusuudhaaf yoo dhufe mee in ilaalla!" jedhe.
Yesusis sagalee guddaa isaa dhageessisee hafuurri isaa keessaa yaa'e.
Yeroo sanatti golgaan mana qulqullummaa olii hamma gadiitti iddoo lamatti tarsa'e.
Angafni dhibbaa inni gara Yesusitti gara galee dhaabatu akkasitti hafuurri isaa isa keessaa yaa'uu isaa yommuu hubate, "Namni kun dhuguma ilma Waaqayyoo ture"    Dubartoonni halaala dhaabatanii in ilaalan; isaan keessas Maariyaam ishee Magdalaa, Maariyaam haadha Yaaqoob isa quxisuu, kan Yosees, Salomees turan.
Isaan warra yommuu inni Galiilaa ture isa duukaa bu'anii isaaf hojjetan; kan biraa dubartoonnii baay'eenis immoo isaa wajjin Yerusaalemitti kan ol ba'an achitti argamaniiru.

Borumtaas Sanbata waan ta'eef namoonni guyyaa sanatti in qophaa'u turan; yeroon isaa immoo gara galgalaa ture.
Yaa'ii warra Yihudootaa keessa namichi ulfina-qabeessi Yoseef jedhamu tokko ture. Namichi mandara Armaatiyaa inni ofii isaatii mootummaa Waaqayyoo eeggatu kun, ija-jabinaan Philaaxos bira dhaqee, reeffa Yesus kadhate.
Philaaxos immoo, "Kanuma dura du'ee?" jedhee dinqifate; yommus angafa dhibbaa waamee erga du'ee hammam akka ture gaafate.
Akka isaa angafa dhibbaa irraa erga baree booddee, reeffa isaa Yoseefiif kennisiise.
Yommus Yoseef wayyaa quncee talbaa irraa dha'ame bitee, reeffa isaa fannoo irraa gad buusee, wayyicha sanaanis kafane. Awwaala garaa dhagaa keessatti tolfame tokko keessa kaa'ee, balbala awwaalichaatti immoo dhagaa gangalche.
Maariyaam isheen Magdalaa, Maariyaam haati Yosees iddoo reeffi isaa kaa'ame in argan.

Sanbanni erga darbee, Maariyaam isheen Magdalaa, Maariyaam haati Yaaqoob, Salomeenis dhaqanii dhagna Yesus dibuudhaaf urgooftuu bitan.
Jalqaba torbanii, [gaafa Sanbata guddaa], ganama barii ka'anii akkuma aduun baateen awwaalicha bira ga'an.
Karaatti immoo, "Eenyutu dhagicha balbala awwaalichaattii nuuf garagalcha?" waliin jechaa turan.
Dhagichi baay'ee guddaa ture; itti hiiqanii yommuu ilaalan immoo dhagichi balbala awwaalichaattii garagalfamee argan.
Awwaalichatti akkuma ol lixaniin dargaggeessa tokko, uffata gaddheeraa adii uffatee bukkee gara mirgaatiin taa'ee argan; isaan yommus na'anii in dinqifatan.
Inni immoo, "Naatanii hin dinqifatinaa! Isin Yesus nama Naazireet isa fannifamee ture barbaaddu; innoo ka'eera, as hin jiru ilaa, iddoo isaan isa ciibsanii turan iyyuu!
Garuu dhaqaa! Bartoota isaatti Phexrosittis, 'Inni isin dura Galiilaa in dhaqa, akkuma isinitti himes achitti isa in argitu' jedhaatii himaa!" isaaniin jedhe.
Isaan rom'anii of wallaalanii waan turaniif, achi keessaa ba'anii awwaalicha biraa baqatan; waan sodaataniifis nama tokkotti iyyuu waa hin himne.

Yesus jalqaba torbanii, [guyyaa Sanbata guddaa] ganama barii yommuu du'aa ka'e, dura Maariyaam ishee Magdalaatti mul'ate; Maariyaam kun ishee inni hafuurota hamoota torba keessaa baasee turee dha.
Isheen gara warra isaa wajjin turanii, gadduu fi boo'uutti jiranii, dhaqxee kana isaanitti himte.
Isaan garuu akka inni jiraataa ta'e, akka isheen isa argites, yommuu ishee irraa dhaga'an kana hin amanne.

Kana booddee jarreen lama diida utuu dhaqanii Yesus bifa biraatiin isaanitti mul'ate.
Jarreen kun deebi'anii warra kaanitti himan; isaan garuu dubbii isaan kanaas hin amanne.

Ergasii immoo Yesus, bartoota kudha tokko warra maaddiitti taa'anitti mul'ate. Warri isa du'aa ka'e kana argan, yommuu isaanitti himan, waan bartoonni kun hin amaniniif amanti-dhabina isaaniitii fi mata-jabina isaaniitti dheekkame.
Inni, "Gara biyya lafaa hundumaa dhaqaa! Uumama hundumaattis wangeela lallabaa!.
Namni amane namni cuuphames in fayya; namni hin amanne garuu itti in faradama.
Warra anatti amanan birattis milikkitoonni kun in argamu; warri anatti amanan kun maqaa kootiin hafuurota hamoota in baasu, afaanota haaraadhaanis in dubbatu.
Bofa yoo qaban yookiis waan nama ajjeesu yoo dhugan isaan hin miidhu; harka isaaniis warra dhukkubsatan irra in kaa'u, isaanis in fayyu" isaaniin jedhe.

Yesus gooftaan isaanii wajjin erga dubbatee booddee, gara waaqa keessaatti ol fudhatamee mirga Waaqayyoo taa'e.
Ergasii bartoonni dhaqanii iddoo halletti lallaban; gooftaan immoo isaanii wajjin hojjete, dubbichas milikkitoota argamaniin in cimse.



Yaa ulfaataa fi jaallatamaa Tewofilos! Waa'ee dubbii nu gidduutti raawwatame kanaa namoonni baay'een odeessuu yaalaniiru .
Kanas immoo qopheessuun isaanii akka warri jalqabaa jalqabanii duukaa turan, ija isaaniitiin kan argan, dubbichaafis kan hojjetan nutti dabarsanitti.
Anis immoo dubbii kana jalqaba isaatii jalqabee, keessa lixee qoraa waanan tureef, tarreetti galchee siif caafuun gaarii fakkaatee anatti mul'ate.
Kana gochuun koos, dubbiin sitti himame kun dhugaa dhaa fi amanamaa ta'uu isaa akka hubattuuf.

Bara Herodis biyya Yihudaa bulchaa turetti, balbala lubootaa kutataa biiyaa keessaa lubni Zakaariyaas jedhamu tokko ture; haati manaa isaas sanyii lubootaa keessaa, maqaan ishees Elsaabex jedhama.
Lachuun isaanii abboommii gooftaatii fi seera isaa raawwachaa fuula Waaqayyoo duratti jireenya qajeelaa jiraatan.
Haa ta'u iyyuu malee, Elsaabex dhabduu waan turteef, dhala hin godhanne; lachanuu immoo lafa guuraniiru turan.
Darabeen balbala isaatii geenyaanis, gaaf tokko Zakaariyaas warra kaanii wajjin fuula Waaqayyoo duratti hojii lubummaa isaa hojjechuudhaaf dhi'aate.
Akka amala hojii hirmaachuu isaaniitti Zakaariyaas aarsaa akka dhi'eessuuf, buufata mukaatiin irra buunaan, gara mana qulqullummaatti ol gale
Yeroo aarsaa ixaanaa kanattis sabni baay'een alaa in kadhata ture.
Yommus ergamaan Waaqayyoo iddoo itti ixaanni aarfamu gara mirgaatiin dhaabatee, Zakaariyaasitti mul'ate.
Zakaariyaas yommuu isa arge, na'ee sodaate.
Ergamichi immoo itti dubbatee, "Yaa Zakaariyaas hin sodaatin! Waaqayyo kadhannaa kee dhaga'eera'o, Elsaabex haati manaa kee ilma siif in deessi, maqaaisaas Yohannis jettee in moggaafta.
Ati guddaa in gammadda, dhalachuun isaas namoota baay'eetiif gammachuu in ta'a.
Inni guddaa in ta'a, daadhii waynii yookiis dhugaatii macheessu hundumaa matumaa hin dhugu, garaa haadha isaatii jalqabees hafuura qulqulluudhaan in guutama.
Saba Israa'el keessaas danuu garaWaaqayyo gooftaa isaaniitti deebisee isaan in fida.
Inni hafuuraa fi humna Eliyaas raajichi qaba ture in argata; yaada abbootaatii fi kan ijoollotaa walitti deebisuudhaaf, kan warra hin abboomamnees gara warra tolootaatti harkisuudhaaf, saba isaa gooftaa isaaniitiif kan qophaa'an gochuudhaafis gooftaa dura in adeema" jedhe.
Zakaariyaas yommus ergamichaan, "Kun akka ta'u attamittan beeka? Anoo dulloomeera, haati manaakoos barri ishee darbeera" jedhe.
Ergamichi immoo, "Ani Gabri'elii dha, fuuIa Waaqayyoo dura kanan dhaabadhu, misraachoo kana sitti himuudhaafan ergame.
Ati garuu ergaa ani sitti hime yeroo isaatti isa raawwatamuuf jiru hin amanne; kanaafis hamma kun ta'utti arrabni kee didaa in ta'a" jedhee
Sabni gad ba'uu Zakaariyaas eeggachaa ture sun, mana qulqullummaa keessa hamma kana waan inni tureef in dinqifate.
Yommuu gadba'es inni dubbachuu dadhabnaan, mana qulqullummaa keessatti mul'ata argee akka ture hubatan; arrabni isaa didaa waan ta'eef, harka isaatiin milikkita duwwaa isaanii kennuu danda'e.
Guyyoonni darabee isaa raawwatamnaan, Zakaariyaas gara mana isaatti deebi' e.
Kana booddees haati manaa isaa Elsaabex ulfooftee, hamma ji'a shaniitti manaa hin baane turte.
Isheen, "Kun hojii gooftaa ti amma gara booddeetti na yaadatee, namoota gidduutti ceephoo na irra ture ana irraa fageesse" jette.

Elsaabex ulfooftee ji'a ja'affaatti, ergamichi Gabri'el Waaqayyo biraa kutaa biyya Galiilaa mandara Naazireet jedhamutti ergame.
Ergaan isaas gara durba Maariyaam jedhamtu tokkootti ture; isheen nama Yoseef jedhamu, sanyii Daawit keessaa dhalate tokkoof, kaadhimatamtee turte.
Ergamichi isheetti mul'atee,"Waaqayyo gooftaan sii wajjin jira'o, nagaan siif haa ta'u, yaa ayyaana-qabeettii!" ittiin jedhe.
Maariyaam nagaa kana yommuu dhageesse, yaadaan dhiphattee, "Kun maal jechuu dha?" jettee of gaafatte.
Yommus ergamichi isheedhaan, "Yaa Maariyaam, Waaqayyo biraa ayyaana argatteetta hin sodaatin!
Kunoo, in ulfoofta ilmas in deessa, maqaa isaa immoo Yesus jedhii moggaasi!
Inni guddaa in ta'a ilma aabbaas jedhamee in waamama, Waaqayyo gooftaanis teessoo abaabilii isaa Daawit in kennaaf.
Mana Yaaqoob irratti bara baraan in mo'a, barri mootummaa isaas dhuma hin qabu" jedhe.
Maariyaam yommus, "Anoo amma illee durba, kun attamitti ta'uu danda'a?" jettee ergamicha gaafatte.
Ergamichi immoo, "Hafuurri qulqulluun si irra in bu'a, humni aabbaas si golbooba, kanaafis mucichi si irraa dhalatu kun qulqulluudhaa fi ilma Waaqayyoo jedhamee in waamama .
Kunoo, firri kee isheen sitti aantu Elsaabex, dhabduu jedhamaa kan turte, bara dulluma isheetti ilma godhachuudhaaf erga ulfooftee, ji'a ja'affaa ishee ti.
Waaqayyoof wanti dadhabamu hin jiru" jedhee deebiseef.
Kana irratti Maariyaam, " Ani garbittiin gooftaa kunoo, asan jira, akka ati dubbatte anaaf haa ta'u!"jetteen. Kana booddee ergamichi iddoo dhufetti in deebi'e.

Kana booddee utuu hin turin Maariyaam kaatee ariifattee baddaatti ol baatee, gara mandara Yihudaa dhaqxe.
Mana Zakaariyaasitti ol galtee, Elsaabexin nagaa gaafatte.
Yeroo Elsaabex nagaa Maariyaam dhageessetti, mucichi gammachuudhaan garaa ishee keessa burraaqe. Elsaabex yommus hafuura qulqulluudhaan in guutamte.
Sagalee ishee ol fudhattee dhageessiftees, "Ati dubartoota hundumaa irra eebbifamtuudha; mucaan ati garaatti baattus eebbifamaa dha.
"Amma garuu haati gooftaa kootii dhuftee akka na dubbiftuuf, ulfinni hammana ga'u eessaa anaaf ta'e?
Akkuma sagaleen nagaa kee gurra koo keessa bu'een, mucichi gammachuudhaan garaa koo keessa burraaqe.
Abdiin gooftaan kenne akka raawwatamu beektee, kan amante, attam kan ayyaanomtee dha!" jette.

Maariyaam yommus,"Garaan koo gooftaa kootiif hooqubaa dhi'eessa;
hafuurri koos Waaqayyo fayyisaa kootti in ililcha.
Inni gad deebii garbittii isaa yaadateera'o; egaa, ammaa jalqabee dhaloonni hundinuu ayyaana-qabeettii anaan jedhu.
Waaqayyo inni danda'aan, waan guddaa anaaf godhe; maqaan isaa qulqulluu dha.
Araarri isaa dhalootaa hamma dhalootaatti,warra isa sodaatan irratti.
Irree isaatiin aangoo isaa mul'ise; warra kooranis yaada garaa isaanii wajjin bittimse.
Gooftota ol of qaban teessoo isaanii irraa isaan buuse; warra gad deebi'anis ol isaan kaase.
Warra beela'an waan gaariidhaan quufse; sooressota harka duwwaa isaan gad dhiise.
Garbicha isaa Israa'elin gargaaruufis birmate; araara gochuudhaaf qopheesse, in yaadate;
abboota keenya isa abdachiise, Abrahaamii fi ijoollee, ijoollee isaatiifis bara baraan eege" jettee faarfatte.
Maariyaam ji'a sadii kan ga'u Elsaabex bira turtee, kana booddee gara mana isheetti deebite.

Elsaabex yeroon da'umsa ishee geenyaan, ilma deesse.
Olloonni isheetii fi firoonni Ishee araara guddaa gooftaan isheedhaaf buuse yommuu dhaga'an, ishee wajjin gammadan.
Guyyaa saddeettaffaa isaatti mucicha dhagna qabuudhaaf warri dhufan, akka maqaa abbaa isaatti Zakaariyaas jedhanii moggaasuuf turan.
Haatiisaa EIsaabex garuu, "Waawuu, maqaanisaa Yohannis haa jedhamu malee" jettee didde.
Isaan immoo, "Firoota kee keessaa maqaa kanaan tokko illee hin waamamne" jedhan.
Rakkannaanis mucicha eenyu jedhee waamuu akka fedhu abbaa isaa milikitaan gaafatan.
Zakaartyaasis waan irratti caafu akka isaaf kennaniif gaafatee maqaan isaa Yohannis jedhama, jedhee caafnaan hundumti isaanii raajeffatan,
Achumaan Zakaariyaas arrabni isaa hiikamnaan dubbachuu danda'e, hundumaa duras Waaqayyoon galateeffachuu jalqabe,
Olloonni isaaniis hundinuu in na'an 'dubbiin kun baddaa Yihudaa guutummaatti dhaga'amee, bal'aattis dubbatame.
Warri kana dhaga'an hundinuu immoo dubbicha garaatti qabatanii,"Mucaan kun maal ta'inna laata? Dhugumaan harki Waaqayyoo hamma ammaatti isaa wajjin ture" jechaa turan.

Zakaariyaas abbaan mucichaa hafuura qulqulluudhaan guutamee raajii dubbate;
"Waaqayyo gooftaan Israa'el, kan galateeffamuu dha, saba isaa furuudhaaf dhufe;
fayyisaa aango-qabeessas  nuuf kaase, lataa garbicha isaa Daawit keessaa ,
Afaan qulqulloota raajota isaatiin dubbachaa akka ture, bara durii duriitii jalqabee,
harka diinota keenyaa akka nu oolchu, qabaa warra nu jibban hundumaa keessaas akka nu baasu;
abboota keenyaafis araara akka godhuuf, kakuu isaa isa qulqullaa'aa akka yaadatuuf;
abbaa keenya Abrahaamiif isa dhaabe nuuf kennuudhaaf, kakuudhaan akka jabeesse;
harka diinota keenyaa nu ollchuudhaaf, nus sodaa malee akka isaaf hojjennu gochuudhaaf;
qulqullummaa fi tolatti fuula isaa dura jiraachuudhaaf, bara jireenya keenya hundumaatti.
Ati immoo yaa mucaa nana, raajii aabbaa in jedhamta; karaa isaa qopheessuudhaaf fuula gooftaa dura in adeemta;
beekumsa fayyinaa sabaWaaqayyoof kennuudhaaf dhiifamuu cubbuu isaaniis argachiisuudhaaf;
Waaqayyo keenya, araara isaa isa oo'aan guuteen, barii fayyinaa nuuf bariisisa;
warra dukkanaa fi gaaddisa du' aa keessatti argamanitti mul'achuudhaaf, miilla keenyas daandii nagaa irra geggeessuudhaaf” jedhe.
Mucichi guddachaa, hubachaas in adeema ture; hamma guyyaa mul'inatti hojii isaa saba Israa'el keessatti jalqabettis, lafa onaa keessa in jiraata ture.


Yeroo sanatti mootummaa warra Roomaa keessa kan jiraatan hundinuu akka caafamaniif, Awugusxos mooticha biraa abboommiin ba'e.
Caafamuun namaa kun isa jalqabaa ture; innis bara Qereenewos Sooriyaatti abbaa biyyaa turetti ta'e.
Kanaaf namni hundinuu adduma addaan of caafsisuudhaaf gara mandara kutaa biyya itti dhalatee dhaqe.
Yoseef sanyii mooticha Daawit keessaa waan tureef, Galiilaadhaa mandara Naazireetii ba'ee, Yihudaa keessaa Betlihem mandara Daawit ga'e.
Kaadhima isaa Maariyaamii wajjin caafamuudhaaf dhaqe; isheen immoo ulfa turte.
Betlihem utuu jiraniis, yeroon Maariyaam itti deessu ga'e;
angafa ilma ishee deessee, lafa bultii kara-deemtutii iddoo hin arganne waan turaniif, wayyaa itti martee, siree horiin keessaa nyaatu irra ciibsite.

Tiksoonni tokko immoo naanna'aa sanaa bakkeetti halkan darabee dammaqanii, hoolota isaanii in eegu turan.
Ergamaan Waaqayyoo dingata isaan dura dhaabatee, ifni surraa gooftichaas naannoo isaaniitti ibse; kana irratti isaan na'anii, guddaa sodaatan
Ergamichi garuu, "Hin sodaatinaa! Kunoo, ani misraachoo gammachuu guddaa isinittan hima'o, kunis saba hundumaaf kan ta'uu dha.
Har'a mandara Daawititti fayyisaan isiniif dhalateera; inni immoo Kristos goofticha.
Milikkinni isaa immoo kana, mucaa wayyaan itti maramee siree horiin keessaa nyaatu irra ciisu in argitu" isaaniin jedhe.
Achumaanis kutata ergamoota Waaqayyoo keessaa baay'een ergamicha kanaa wajjin turan.
Isaan immoo, "Hooqubaan Waaqayyoof waaqa gubbaatti, nagaanis namoota Waaqayyo itti gammaduuf, lafa irratti" jedhanii Waaqayyoon in faarfatu turan.
Ergamoonni Waaqayyoo isaan biraa deebi'anii gara waaqaatti erga ol ba'anii tiksoonni, "Kottaa Betlihem in dhaqnaa, dubbii achitti ta'e, Waaqayyo nutti beeksise kanas in ilaallaa" waliin jedhan.
Ariifachaa yommuu dhaqan Maariyaamii fi Yoseefin, mucichas, siree horiin keessaa nyaatu irra ciisee argatan.
Tiksoonni sun mucicha yommuu argan, waan ergamoonni Waaqayyoo waa'ee isaaf isaanitti himan hundumaa mul'isan.
Warri dhaga'an hundinuu immoo waan tiksoonni isaanitti himanitti baay'ee dinqifatan.
Maariyaam garuu dubbii kana hundumaa garaatti qabattee, itti yaaddi turte.
Tiksoonni sun, isa ergamoonni Waaqayyoo itti himan hundumaa dhaga'anii, akkuma itti dubbatametti ija isaaniitiin waan arganiif, Waaqayyoof hooqubaa dhi'eessaa galateeffachaas gara iddoo isaaniitti deebi'an.

Guyyaan saddeettaffaan erga darbee mucicha dhagna qabuun in ga'e; akkuma ergamaan Waaqayyoo utuu isheen hin ulfaa'in dura, haadha isaatti himee turetti maqaa isaa "Yesus" jedhan.

Akka seera Museen abboometti yeroon qullaa'ummaa isaanii geenyaan, Waaqayyo gooftaa duratti isa dhi'eessuudhaaf, mucicha gara Yerusaalemitti fidan.
Seera gooftichaa keessatti, "Dhiirri angafni karra saaqu hundinuu Waaqayyoof qulqullaa'ee addaan kan ba'ee dha" kan jedhu caafamee jira.
Kana malees immoo akka seera gooftichaatti aarsaadhaaf, "Gugee horaa lama yookiis gugee sosookkee lama" dhi'eessuuf, isa fidan.
Bara sanatti namni maqaan isaa Simi'oon jedhamu tokko Yerusaalem ture; namni kun abboommii Waaqayyoo kan eege, Waaqayyoon sodaachaa kan jiraate, fayyina isa Israa'eliif dhufu kan eeggatu ture; hafuurri qulqulluunis isa irra boqotee ture.
Kanaan duras fayyisaa gooftichaa isa abdachiifame utuu hin argin akka hin duune hafuura qulqulluudhaan isatti mul'ifamee ture.
Amma immoo hafuura qulqulluudhaan geggeeffamee mana qulqullummaatti gale; Maariyaamii fi Yoseef akka seeraatti isaaf raawwachuudhaaf mucicha Yesusin mana qulqullummaatti ol galchan:
Yommus Simi'oon mucicha fuudhee, kaasuutti baatee Waaqayyoon galateeffatee,
"Egaa, yaa gooftaa, akkuma dubbattee turte garbicha kee nagaadhaan jireenya kanattii hiiki!
Fayyisuu kee ija kootiin argeera;
sabni hundinuu akka arguuf kan qopheessite,
innis ifa; warra saba Waaqayyoo hin ta'initti akka mul'atuuf, saba kee Israa'eliifis ulfina akka ta'uuf" jedhe.
Abbaan mucichaa fi haati isaas waan Simi'oon waa'ee mucichaaf dubbate hundumaa in raajeffatan.
Simi'oon yommus isaan eebbisee, Maariyaam haadha mucichaatiin immoo, "Kunoo, mucaan kun dhaabatee jira. Saba Israa'el keessaa baay'een isatti gufatanii in kufu, baay'een immoo isaan in ka'u; akkasumas namoonni baay'een milikita dhaabatee jiru kanaan mormanii, irratti in dubbatu.
Yaadni inni dhokataan garaa namoota baay'ee keessaa bakkeetti ba'ee akka mul'atuuf; si immoo gaddi akka billaa qaramaa onnee kee si waraana" jedhe.
Raajittiin Haannaa jedhamtu tokko, intala Faanu'el, gosa Aseer keessaa turte; isheen lafa guurteetti; durbummaa ishee booddee waggaa torba duwwaa abbaa manaa ishee wajjin jiraatte.
Abbaan manaa ishee irraa duunaan, hamma yeroo barri ishee waggaa saddeettamii afur guute sanatti haadha hiyyeessaa taatee jiraatte; yeroo yerootti soomaa, halkanii fi guyyaa kadhachaa, mana qulqullummaa keessaa utuu hin dhabamin Waaqayyoof sagadaa in hojjetti turte.
Yeroo kanatti dhi'aattee, Waaqayyoon galateeffachaa warra furii Yerusaalem eeggatan hundumaatti waa'ee mucichaa dubbatte.

Yoseefii fi Maariyaam akka seera gooftaatti waan hojjetamu hundumaa erga raawwatanii, gara biyya Galiilaa gara mandara isaanii Naazireetitti deebi'an.
Mucichi immoo guddachaa, jabaachaa, ogummaadhaanis guutaa adeeme; ayyaanni Waaqayyoos isa irra ture.

Abbaanii fi haati mucichaa wagguma waggaan ayyaana Faasikaa ayyaanessuudhaaf gara Yerusaalem in dhaqu turan.
Mucichi waggaa kudha lama yeroo guutetti, akkuma amala isaanii ayyaanichaaf ol ba'an.
Ayyaanichi erga darbee gara mana isaaniitti yommuu deebi'anitti, mucichi Yesus Yerusaalemitti hafe; abbaan isaa fi haati isaa garuu akka inni biraa hafe hin beekne.
Miiltoo wajjin waan jiru se'anii adeemsa guyyaa tokkoo erga adeemanii, firoota isaanii bira warra ijaan beekan biras in iyyaafatan.
Dhabnaanis isa barbaaduuf Yerusaalemitti deebi'an.
Guyyaa sadii booddee immoo mucicha mana qulqullummaa keessa, barsiisota gidduu taa'ee isaan utuu dhaggeeffatuu gaaffiis utuu isaan gaafatuu, argatan.
Warri isa dhaggeeffatan hundinuu immoo hubannaa isaa fi deebii deddeebisuu isaatiif in dinqifatan.
Abbaan isaa fi haati isaa achitti yommuu isa argan in rifatan; haati isaa yommus “ Yaa mucaa ko, maaliif akkana nu goote? Kunoo, abbaan kee anis baay'ee yaaddofnee si barbaadaa turre" jetteen.
Mucichi immoo deebisee, "Maali, attamitti na barbaaddan? Mana abbaa koo keessatti argamuun akka ana irra jiru hin beektan turtanii?" isaaniin jedhe.
Isaan garuu maal jechuu isaa akka ture hin hubanne.
Kana booddee mucichi abbaa isaa fi haadha isaa wajjin Naazireetitti deebi'ee, isaaniif abboomamaas jiraate; haati isaa garuu dubbii kana hundumaa garaatti in qabatti turte.
Yesus immoo Waaqayyoo fi namoota irraa ayyaana argachaa, namummaadhaa fi ogummaatti in guddata ture.


Xiberiyos mootichi mo'ee waggaa kudha shanaffaatti, Phonxos Philaaxos biyya Yihudaa bulche; Herodis immoo biyya Galiilaatti, Filiphos obboleessi isaa biyya Ixuriyaa fi Xiraakonixisitti, Lisaaniyaasis biyya Abiliinyaatti abboota biyyaa turan.
Haannaasii fi Qayyaafaan angafoota lubootaa turan; bara sanatti Yohannis ilmi Zakaariyaas lafa onaa keessa utuu jiruu, sagaleen Waaqayyoo isa bira ga'e.
Yohannis biyya naannoo Yordaanos keessa adeemee, "Cuuphamaa, yaada garaa geddarachuu keessan mul'isaa; Waaqayyos cubbuu keessan isiniif in balleessa" jedhee labse.
Kunis macaafa Isaayaas raajichaa keessatti, "Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii haraa, daandii inni irra adeemus qajeelchaa.
Dachaan hundinuu haa guutamu; tulluun, gaarris hundinuu haa kuffifamu; karaan jajal'aan haa qajeelfamu, wal caalaanis wal haa qixxeeffamu.
Namoonni hundinuu fayyisuu Waaqayyoo in argu" kan jedhu caafamee jira.
Akkuma kanaattis Yohannis, namoota cuuphamuudhaaf baay'atanii gara isaatti ba'an, gorsuutti ka'ee, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise?
Ammas yaada garaa geddarachuun keessan ija gaarii haa godhatu! Abbaan keenya Abrahaamii dha jettanii of hin jabeessinaa; Waaqayyo, Abrahaamiif dhagoota kanattii ijoollee kaasuu akka danda'u isinittan hima.
Ammuma iyyuu qottoon hidda muka hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhe.
Kana irratti jarreen sun, "Egaa maal goonu ree?" jedhanii Yohannis in gaafatan.
Inni immoo, "Uffata lama kan qabu kan hin qabneef haa kennu; nyaata kan qabu warra dhabaniin haa ga'u!" jedhee deebiseef.
Warri qaraxa fuudhan immoo cuuphamuudhaaf dhufanii, "Yaa barsiisaa, nu'oo maal goonu?" ittiin jennaan,
Inni immoo, "Kan murame irra caalchiftanii hin fuudhinaa!" jedheen.
Warri loltuunis, "Nu immoo maal goonu ree?" jedhanii gaafatan; inni immoo, "Giddisiiftanii horii nama tokko irraa illee hin fudhatinaa; sobaanis nama tokko iyyuu gara abbaa firdiitti hin geessinaa; qallabni keessan inni isin fudhattan isin haa ga'u!" jedheen.
Jarreen waa eeggachaa waan turaniif, Yohannis kun Kristos ta'inna laataa? jedhanii hundumti isaanii garaa isaaniitti gaafatan.
Yohannis waan isaan yaadan kanaaf yommuu deebii hunduma isaaniitiif kennutti, "Ani bishaaniinan isin cuupha, garuu ana irra kan jabaatu hidhaa kophee isaatii illee hiikuudhaaf kanan hin taane dhufaa jira; inni hafuura qulqulluudhaa fi ibiddaan isin in cuupha.
Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedhe barsiise.
Kana malees gorsa garaa garaa isaaniif kennaa wangeela jaratti lallabe.
Yohannis Herodisiin abbaa biyyaa iyyuu balleessaa isaa itti mul'isee ifate; kunis Herodiyaas kan jedhamtu niitii obboleessa isaa Filiphos fuudhuu isaatiif, jal'ina inni raawwate hundumaatiifis ture.
Herodis garuu hammina isaa ittuma dabalee, Yohannisin mana hidhaatti galche.

Yeroo namoonni hundinuu cuuphamanitti, Yesusis in cuuphame; utuu inni kadhachuutti jiruus waaqni baname.
Hafuurri qulqulluun bifa gugeetiin mul'atee jrra bu'e; sagaleenis waaqa irraa dubbatee, "Ati ilma koo isa jaallatamaa dha; gammachuun koos sitti in raawwatama" jedhe.

Yesus hojii isaa yommuu jalqabe, dhalatee akka waggaa soddomaa ti; hidda dhaloota isaa yeroo lakkaa'anis ilma Yoseef jedhaniin; Yoseef ilma Elii,
ilma Maataat, ilma Lewwii, ilma Malkii, ilma Yaanaayi, ilma Yoseef,
ilma Maataatiyaas, ilma Amos, ilma Naahom, ilma Eslii, ilma Naagee,
ilma Maa'at, ilma Maataatiyaas, ilma Seeme'i, ilma Yosee, ilma Yihudaa,
ilma Yo'anaan, ilma Resaa, ilma Zarubaabel, ilma Salaati'el, ilma Nerii.
Ilma Melkii, ilma Adii, ilma Qosaam, ilma Elmaadaam, ilma Eer,
ilma, Yoshu'aa, ilma Elii'ezaar, ilmaY ooraam, ilma Maataat, ilma Lewwii,
ilma Simi'oon, ilma Yihudaa, ilma Yoseef, ilma Yoonaam, ilma Eliyaaqim,
ilma Meleyaa, ilma Maayinaan, ilma Maaxaataa, ilma Naataan, ilma Daawit,
ilma Iseyi, ilma Yoobeed, ilma Boaz, ilma Salmoon, ilma Nahasoon,
ilma Aminaadaab, ilma Aaram, ilma Arnii, ilma Hesrom, ilma Faares, ilma Yihudaa,
ilma Yaaqoob, ilma Yisihaq, ilma Abrahaam, ilma Taaraa, ilma Naahor,
ilma Seruug, ilma Raagaawu, ilma Feleg, ilma Ebeer, ilma Shalaa,
ilma Qaayinaam, ilma Arfaaksaad, ilma Seem, ilma Nohi, ilma Laamek,
ilma Matusaalaa, ilma Henok, ilma Yaared, ilma Mahalalel, ilma Qaayinaan,
ilma Enosh, ilma Sheet, ilma Addaam, ilma Waaqayyoo.



Yesus hafuura qulqulluudhaan erga guutamee booddee Yordaanosii deebi'ee, hafuuruma sanaan lafa onaa keessa guyyaa afurtama geggeeffame,
Seexanaanis qoramaa ture. Guyyaa sana hundaa homaa iyyuu hin nyaanne, dhuma guyyoota sanaattis in beela'e.
Seexanichi yommus Yesusiin "Dhugumaan ilma Waaqayyoo yoo taate dhagaa kanaan buddeena ta'i jedhiitii abboomi!" jedhe.
Yesus immoo deebiseefii, "Caaffata qulqullaa'aa keessatti, 'Namni nyaata duwwaadhaan hin jiraatu' kan jedhu caafameera" jedhe.
Seexanichi itti aansee iddoo ol jedhaatti isa geessee, hamma liphsuu ijaatti mootummoota biyya lafaa guutummaatti isatti argisiise.
Achumaan immoo, "Kana hundumaa irratti aboo siif nan kenna, ulfina isaaniis siif nan dabala, isaan kun hundinuu anatti dabarfamaniiru; anis immoo abbaa ani jaalladheef nan kenna.
Kanaafis jilbeenfattee yoo anaaf sagadde hundinuu kan kee in ta'a" jedheen.
Yesus immoo deebisee, "'Waaqayyo gooftaa keetiif jilbeenfattee sagadi, isa duwwaafis hojjedhu!' kan jedhu caafameera" jedheen.
Seexanichi ammoo Yerusaalemitti isa geessee, fittee guutuu mana qulqullummaa irra isa dhaabachiisee, "Dhugumaan ilma Waaqayyoo yoo taate as irraa gad of darbadhu!
'Dhimmanii akka si eeganiif ergamoota isaa siif in abbooma,
isaanis miilli kee dhagaatti akkah in buunetti harka isaanii irratti si baatu' kan jedhu caafameera" jedheen.
Yesus yommus, '" Waaqayyoon gooftaa kee gar-malee hin eeggatin' jedhameera" jedhee deebiseef.
Seexanichi immoo Yesusin karaa garaa garaatiin erga qoree, 'hamma yerootti isa biraa sokke.

Kana booddee Yesus humna hafuura qulqulluutiin gara Galiilaatti deebi'e. Oduun isaas biyya naannoo sana jiru hundumaatti odeeffame.
Innis manneen sagadaa isaaniitti in barsiisa, hundinuus isa in jaja ture.

Naazireet, lafa itti guddate dhufee, guyyaa Sanbatattis akkuma amala isaa mana sagadaa isaanii dhaqee, macaafa dubbisuudhaafis ka'e.
Macaafa raajicha Isaayaas itti kenninaan maraama caafichaa diigee kutaa dubbiin kanatti fufee jiru itti caafame argatee dubbises.
Inni, "Hafuurri gooftichaa ana irra jira, sagalee misraachoo warra gadadamootti himuudhaaf na dibeera; warra booji'amanitti akka gad dhiifaman labsuudhaaf; warra jaamaniif agartuu isaanii deebisuudhaaf; warra cunqurfaman luba baasuudhaaf;
waggaa ayyaana jaalala gooftaa labsuudhaaf na ergeera" kan jedhu ture.
Macaafichas maree, isa mana sagadaa sana keessa ergamutti kennee taa'e; warri mana sagadaa sana keessa turan hundinuus ija isaanii isa irratti irraanfatan.
Yommus Yesus, "Kunoo, dubbiin macaafaa kun akkuma dhageessanitti har'a raawwatame" isaaniin jechuu jalqabe.
Kana irratti hundinuu dhugaa galchaniifii, dubbii gaarii afaan isaa keessaa ba'utti dinqifachaa, "Kun ilma Yoseef miti moo?" jedhanii gaafatan.
Inni immoo, "Yaa abbaa qorichaa, ofii kee fayyisi dura si irratti ilaallaa, jettanii anatti mammaaktanii, akka isa Qifirmaahomitti hojjechuu kee dhageenye, akkasuma biyya abbaa keettis hojjedhu naan jechuun keessan hin oolu" ittiin jedhe.
Itti dabalees immoo, "Raajiin tokko illee biyya abbaa isaatti akka hin fudhatamne dhuguman isinitti hima.
Bara Eliyaas raajichaatti yommuu waggaa sadii fi ji'a ja'a bokkaan bade, biyya sana hundumaattis beelli guddaan ta'e, haadhotiin hiyyeessaa baay'een Israa'el keessa akka turan dhugaa dha.
Garuu Eliyaas gara haadha hiyyeessaa mandara Saraaphtaa, kutaa biyya Sidoon keessa jiraatutti malee, warra kaan keessaa gara tokkootti illee hin ergamne.
Akkasumas bara Elsaa'i raajichaatti Israa'el keessa dhukkuba lamxii kan qaban namoota baay'eetu ture; garuu Na'amaan namicha Sooriyaa sana duwwaa malee, warra kaan keessaa tokko illee hin qulloofne" jedhe.
Mana sagadaa keessa kan turan hundinuu kana dubbachuu isaa yommuu dhaga'an, baay'ee isatti aaran.
Kanaafis ka'anii Yesusin daddarbachaa, gara gubbee gaara mandarri isaanii irratti ijaarametti ol isa baasan; kana gochuun isaaniis fittee sana irraa ha'anii, gad isa darbachuudhaaf ture.
Inni garuu isaanuma gidduu darbee karaa isaa irra bu'e.

Ergasii Yesus biyya Galiilaa keessaa, gara mandara Qifirnaahom jedhamu tokkootti gad bu'ee, guyyaa Sanbataatti immoo namoota in barsiisa ture.
Waan inni dubbate aboodhaan waan tureef, barsiisa isaatiin garaan isaanii in rukutame.
Kunoo, namni hafuura hamaadhaan  qabame tokko mana sagadaa sana keessa ture; inni sagalee guddaadhaan caraanee,
"Ayee, yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo" jedhe.
Yesus immoo, "Gab jedhi, keessaas ba'i!" jedhee hafuuricha hamaa ifate. Yommus hafuurri hamaan sun namoota gidduutti namicha kuffisee, waan tokkoon illee utuu isa hin miidhin keessaa ba'e.
Kana irratti isaan hundinuu na'anii dinqifatanii, "Maal dubbiin akkasii? Hafuurota hamootas aboodhaa fi humnaan abbooma; isaanis in ba'u" waliin jedhan.
Oduun isaas naanna'aa sana iddoo jiru hundumaatti dhaga'ame,

Yesus mana sagadaatii ba'ee, mana Simoonitti ol gale; amaatiin Simoon dhukkuba dhagna-gubaa jabaadhaan qabamtee waan ciiftuuf, akka ishee fayyisuuf itti himaniif.
Kanaaf itti dhi'aatee siree ishee bukkee dhaabatee, dhukkuba dhagna-gubaa sana ifate. Dhukkubichis ishee dhiise; isheen immoo yommusuma kaatee isaan keessumsiifte:
Aduun yommuu lixxe, dhukkubsatoota, dhukkuba garaa garaatiin rakkachaa turan kan manaa qaban hundinuu gara isaatti fidan; inni yeroo sana harka isaa tokkon tokkon isaanii irra kaa'ee isaan in fayyise.
Yommus hafuuronni hamoomii Kristos akka inni ta'e beeku waan turaniif, iyyanii, "Ati ilma Waaqayyoo ti" isaan jechaa, namoota baay'ee keessaa in ba'u turan; inni garuu isaan in ifata, kana dubbachuus isaan in dhowwa ture.

Yommuu bari'es achii adeemee gara iddoo namni hin jirree dhaqe; tuuti jaraa garuu isa in barbaadu turan. Yeroo isa argatan immoo, deebi'ee isaan dhiisee akka hin adeemne gochuudhaaf yaalaa turan.
Inni garuu, "Misraachoo mootummaa Waaqayyoo mandaroota warra kaanittis lallabuun ana irra jira, kanaaf anuu ergame" isaaniin jedhe.
Akkasitti manneen sagadaa warra Yihudootaatti lallabaa ture.




Gaaf tokko Yesus bishaan ciisaa Genesaarex jedhamu bukkee in dhaabata ture; namoonni baay'een immoo dubbii Waaqayyoo isa irraa dhaga'uudhaaf wal dhiibuudhaan isatti bu'an.
Bidiruu lama qarqara bishaanichaatti hidhamanii arge; qurxummi-qabduunis keessaa ba'anii kiyyoo isaanii in dhiqu turan.
Bidiroota sana keessaa isa kan Simoon yaabee, Simoonin bidiruu isaa bishaanitti buusee, qarqara irraa xinnoo ishee gara gidduutti akka butuuf gaafate; achumaan taa'ee, bidiricha irraa jara in barsiisa ture.
Dubbii isaa erga dhaabee booddee, Simooniin, "Gara tuujjubichaatti hiiqi; qurxummii qabuudhaafis kiyyoo keessan darbadhaa!" jedhe.
Simoon immoo deebisee, "Yaa barsiisaa, eda halkan guutuu baay'ee itti dadhabne, homaas hin qabne, amma garuu erga ati dubbattee dubbii keetiif jedhee kiyyicha nan darbadha" jedheen.
Isaan kiyyoo isaanii yommuu darbatan, kiyyoon isaanii hamma tarsa'uu ga'utti, qurxummii danuu qabatan.
Hiriyoonni isaanii bidiruu biraa keessa kan turan dhufanii akka isaan gargaaraniif hawwatan; isaanis dhufaniifii, baay'ina qurxummiitiif liqimfamuu hamma ga'anitti, bidiroota lachuu qurxummiidhaan guutan.
Simoon Phexros waan ta'e kana yommuu arge, jilba Yesusitti kufee, "Yaa gooftaa sitti dhi'aachuun anaaf hin ta'u, ani nama cubbamaadha" jedhe.
Simoonii fi isaa wajjin kan turan hundinuu waa'ee qurxummii danuu qabuu isaaniitiif na'anii, dinqifatan.
Yaaqoobii fi Yohannis, ilmaan Zabdewos warri hojiidhaan hiriyoota Simoon turan, dubbii kana akkuma warra kaanii raajeffatan. Yesus yommus Simooniin, "Hin sodaatin, si'achi immoo nama kan walitti qabdu intaata" jedhe.
Bidiroota isaanii gara qarqaraatti erga baasanii booddee, hundumaa dhiisanii Yesus duukaa bu'an.

Yesus mandara tokkotti argame. Namichi dhagni isaa guutuun lamxa'e tokkos achi ture; inni Yesusin yommuu arge, adda isaatiin lafa dha'ee, 'Yaa gooftaa, fedha kee yoo ta'e na qulleessuu in dandeessa" jedhee isa kadhate.
Yesus hiixatee qabees, "Fedheera qullaa'i!" jedhe; achumaan namichi lamxii isaa irraa qullaa'e.
Yesus immoo, "Kana homaattuu hin himin, garuu dhaqi luba of ilaalchisi, akka Museen abboomettis fayyuun kee hundumaattuu haa mul'atuuf qullaa'uu keetiif kennaa kee dhi'eessi!" jedhee isa abboome.
Haa ta'u iyyuu malee, waa'een isaa caalaatti odeeffamnaan, namoonni lakkoobsa hin qabne isa dhaga'uudhaa fi dhukkuba isaaniittiis fayyifamuudhaaf gara isaatti dacha'an.
Inni garuu kadhachuuf gara lafa namni hin jirreetti jalaa sokke.

Gaaf tokko Yesus in barsiisa ture. Fariisonnii fi barsiisonni seeraas gandeen kutaa biyya Galiilaatii fi Yihudaatii, mandara Yerusaalemiis dhufanii, achi in taa'u turan. Humni Waaqayyoo gooftaa inni fayyisus Yesusii wajjin ture.
Kunoos jarreen tokko nama dhagni isaa gar tokko du'e sireedhaan fidan; ol galchaniis Yesus dura kaa'uu yaalan.
Garuu baay'ina namootaatiif karaa dhabnaan, mana yaabsisan; bantii mana [biyya sanaa isa diriiraa] saaqanii, akkuma siree irra ciisetti Yesus duratti gad buusan.
Yesus amantii jarreen kanaa yommuu arge isa dhukkubsataadhaan, "Namicha nana, cubbuun kee hundinuu siif dhiifameera" jedhe.
Barsiisonni seeraatii fi Fariisonni, "Eenyu namichi Waaqayyoon arrabsu kun? Waaqayyo duwwaa malee eenyutu cubbuu namaaf dhiisuu danda'a?" jedhanii guungumuu jalqaban.
Yesus yaada isaanii yommuu hubate, gaaffii isaan gaafate; "Maaliif kana garaa keessanitti yaaddu?
Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu?
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" jedhe. Achumaanis isa dhagni isaa gar tokko du'een, "Sittan hima, ka'iitii siree kee fudhadhuu mana keetti gali!" jedheen.
Si'uma sana utuuma isaan ilaalanii, ka'ee siree irra ciisaa tures fudhatee, Waaqayyoof hooqubaa dhi'eessaa mana isaatti gale.
Yommus hundumti isaanii abjuu ta'anii, Waaqayyoof hooqubaa dhi'eessan; naasuunis isaan qabate, "Har'a dinqii takkaa hin ta'in argine" jedhan.

Yesus kana booddee achii ba'ee utuu adeemuu, qaraxxuu Lewwii jedhamu tokko iddoo qaraxaa utuu taa'uu argee, "Na duukaa bu'i!" jedheen.
Kana irratti Lewwiin hundumaa dhiisee ka'ee, duukaa bu'e.
Ergasii Lewwiin Yesusin, simachuudhaaf mana isaatti cidha guddaa qopheesse; qaraxxoonnii fi namoonni biraa baay'atanii isaanii wajjin maaddiitti taa'anii turan.
Yommus Fariisonniifi barsiisonni seeraa bartoota Yesus irratti guungumanii, "Warra qaraxxuudhaa fi warra akka seeraatti hin jiraannee wajjin maaliif nyaattu? Maaliif dhugdus?" jedhanii gaafatan.
Yesus deebi'see, "Namoonni fayyaan ogeessa qorichaa, hin barbaadan, dhukkubsatootatu barbaada malee.
Ani warra jireenya "qajeeltoo jiraatan waamuu hin dhufne, cubbamoota gara yaada garaa isaanii geeddarachuutti waamuun dhufe malee" isaaniin jedhe.

Yommus jarreen kun deebisanii Yesusitti dubbatanii, "Bartoonni Yohannis si'a baay'ee in soomu, in kadhatus, bartoonni Fariisotaas immoo akkasuma godhu, bartoonni kee garuu in nyaatu, in dhugus" jedhan.
Yesus immoo, "Utuu dhirsi misirroo isaanii wajjin jiruu warra cidhaa soomsisuu dandessuu ree ?
Guyyaan dhirsi misirroo isaan duraa itti fudhatamu dhufuuf jira; yommus in soomu" isaaniin jedhe.
Yesus fakkeenya kana immoo isaanitti hime, "Homtinuu erbee uffata haaraa irraa tarsaasee uffata moofaatti hin erbu. Kana yoo godhe, uffata haaraa isa irraa tarsaase sana in balleessa; erbeen isaas isa moofaa wajjin wal hin fudhatu.
Homtinuus daadhii waynii haaraa qodaa bososaatti hin naqu; kana yoo godhe dadhichi qodicha in dhoosa in dhangala'as, lachanuus in badu.
Daadhii waynii haaraa qodaa jabaatti in naqu.
Namni daadhii ba'aa erga dhugee booddee daadhii xobbee hin barbaadu, isa ba'aatu wayya in jedha" jedhe. 
Guyyaa Sanbataa tokkos Yesus maasii qamadii keessa darba ture; bartoonni isaa immoo asheetii ciranii, sukkuumanii nyaatan.
Yommus Fariisota keessaa jarreen tokko, "Guyyaa Sanbataatti gochuun seeraan kan dhowwame maaliif gootu?" jedhanii isaan in gaafatan.
Yesus isaaniif deebisee, "Daawit namoota isaa wajjin yommuu beela'e waan godhe hin dubbifne moo isin ?
Innoo mana Waaqayyootti galee, buddeena ilaalchaa Waaqayyoof kan dhi'aate fudhatee nyaatee, namoota isaa wajjin turaniifis kenne; kun immoo luboota duwwaa irraa kan hafe warri kaan nyaachuun seeraan dhowwamee ture" jedhe.
Itti dabalees, "Ilmi namaa Sanbata irratti iyyuu gooftaa dha" isaaniin jedhe.

Sanbata biraa tokkottis Yesus gara mana sagadaatti galee barsiise; namni harki isaa mirgaa naafate tokkos achi keessa ture.
Barsiisonni seeraa fi Fariisonni ittiin Yesusin hadheessuudhaaf, mee Sanbataan namicha kana fayyisa yoo ta'e, jedhanii isa gaadan.
Yesus garuu waan jarri garaatti yaadan beekee, namicha harki isaa naafate sanaan, "Ka'ii, as gara fuula duraa kottu!" jennaan namichi ka'ee fuula dura dhaabate.
Yommus Yesus jaraan, "Isinuman gaafadha, seerri keenya guyyaa Sanbataatti maal akka goonu nu abbooma? Gaarii hojjechuu moo hamaa? Lubbuu namaa oolchuu moo yookiis balleessuu?" jedhe.
Naannoo isaa kan turan hundumaas tokko tokkoon erga ilaalee booddee namichaan, "Harka kee diriirsi!" jedhe; kana irratti inni harka isaa diriirse, harki isaas deebi'ee fayye.
Isaan garuu baay'ee aaran, achumaanis Yesusin maal gochuu akka danda'an walii wajjin mari'atan.

Yeroo sanatti Yesus gara gaaraatti ol ba'ee, achitti halkan guutuu Waaqayyoon kadhachaa bule.
Bariinaan bartoota isaa kan turan hundumaa ofitti waamee, isaan keessaas kudha lama fo'ate; warri inni ergamoota jedhee waame isaan kana.
Maqaan isaaniis Simoon isa inni Phexros jedhee moggaase, Indriiyaas obboleessa Phexros, Yaaqoob, Yohannis, Filiphos, Bartolomewos,
Maatewos, Toomaas, Yaaqoob ilma Alfewos, Simoon isa "Hinaafticha" jedhamee beekame,
Yihudaa ilma Yaaqoob, Yihudaa nama biyya Keriyot; inni immoo booddee Yesusin dabarsee isa kennee dha.

Yesus isaanii wajjin gaaricha irraa gad bu'ee, iddoo diriiraa tokko dhaabate. Bartoota isaa warra hafan keessaa baay'een, Yihudaa hundumaa keessaa Yerusaalem keessaas akkasumas mandaroota galaana bukkee, Xiiroosii fi Sidoon keessaas sabni lakkoobsa hin qabne isaanii wajjin turan.
Isaan kun isa dhaga'uudhaa fi, dhukkuba isaaniittiis fayyuudhaaf dhufan; warri hafuura hamaadhaan rakkachaa turanis in fayyan.
Tuuti jaraas humni isa biraa ba'ee, hunduma isaanii in fayyisa waan tureef, hundinuu harka isaaniitiin isa tuquudhaaf in yaalu turan.

Yommus inni gara isaaniitti garagalee bartoota isaa do'atee, isaanitti dubbate; "Gammadaa isin gadadamoota nana, mootummaan Waaqayyoo kan keessan.
Gammadaa isin amma kan beeloftan, quufuudhaaf jirtu; gammadaa isin amma kan boossan, kolfuudhaaf jirtu.
Ilma namaatiif jedhanii namoonni yommuu isin jibban, yommuu isin qoodan, yommuu isin arrabsan, yommuu maqaa keessan hadheessanis gammadaa!
Abaablliin isaaniis raajota akkasuma gochaa turan; egaa, yeroo sanatti gammadaa, quruphisaas, waaqa irratti gatiin keessan guddaa in ta'a.
Garuu wayyoo isin warra geessifattaniif, qannoo keessaniif kan ta'u argattaniittu.
Wayyoo isin warra amma quuftaniif, beela'uudhaaf jirtu; wayyoo isin amma kan kolfitaniif, wawwaachuuf, boo'uufis jirtu.
Wayyoo isiniif namni hundinuu yoo isin jajate, abaabiliin isaaniis raajota sobduu akkasuma gochaa turan" jedhe.

Yesus itti fufee, Ani garuu isin warra na dhageessaniin, diinota keessan jaalladhaa warra isin jibbaniifis gaarii godhaafan isiniin jedha.
Warra isin abaaran eebbisaa, warra isin arrabsaniifis kadhadhaa!
Namni maddii kee gara tokko yoo si kabale, isa gara kaaniis itti qabi! Namni kootii kee yoo si iraa fudhate, qomee kee iyyuu isa hin dhowwatin!
Abbuma si kadhateef kenni, qabeenya kee isa si duraa fudhates, naa deebisi jettee, hin gaafatin!
Namoonni akka isinii godhaniif kan jaallattan, isinis akkasuma isaaniif godhaa!
Warra isin jaallatan duwwaa yoo jaallattan, galanni keessan maali ree? Warri hin amanne iyyuu warra isaan jaallatan in jaallatu.
Warra gaarii isiniiif godhan duwwaadhaaf gaarii yoo gootan, galanni keessan maali ree? Warri hin amanne iyyuu akkasuma in godhu.
Warra isinii baasan duwwaadhaaf yoo liqeessitan galanni keessan maali ree? Warri hin amanne iyyuu isuma liqeessan deebisanii argachuudhaaf cubbamoota akka isaaniif in liqeessu.
Isin garuu diinota keessan jaalladhaa, gaariis godhaa, nuuf baasu jettanii utuu hin abdatinis liqeessaa! Gatiin keessan guddaa in ta'a, ijoollee aabbaas in taatu; innoo warra galata hin qabnee fi warra hamootaaf iyyuu arjaa dha.
Abbaan keessan oo'a-qabeessa akka ta'e isinis oo'a-qabeeyyii ta'aa!" jedhe.

Yesus itti fufee, "Namatti hin faradinaa isinittis hin faradamu; yakka hin murinaa yakki isinitti hin muramu; haa hafu jedhaa, Waaqayyos isiniif haa hafu in jedha.
Kennaa, Waaqayyos isiniif in kenna; qodaa safaraa gaariitti dhidhiibamee kan nam'u, guutees kan irra dhangala'utu isiniif kennama; qodaa safaraa isin itti namaaf safartanitti isiniif in safarama" jedhe.
Yesus ammoo fakkeenya kana isaanitti hime; "Namni jaamaan jaamaa akka isaatii karaa argisiisuu danda'aa? Lachanuus wal fudhatanii bowwaa keessa hin bu'anii ree ?
Bartuun tokko barsiisaa isaa hin caalu; yoo ta'e illee guutummaatti erga barsiifamee, akka barsiisaa isaa ta'a.
Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu?
Obboleessa keetiinis attamitti, 'Yaa obboleessa ko, lakkii huuba, ija kee keessaa sanan sii baasa' jettaan ree? Atoo utubicha ija kee keessa jiru hin argine iyyuu dha; ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa kee keessa jiru, hubattee baasuu in dandeessa" jedhe.

Yesus barsiisa isaa itti fufee, "Mukti ba'eessi ija gadhee hin godhatu, akkasumas mukti gadheen ija ba'eessa hin godhatu.
Mukti hundinuu ija inni godhatuun in beekama; harbuun baalaan-waraanteettii, iji wayniis kombolchattii hin ciramu.
Namni gaariin gaarummaa garaa isaa keessaa waan gaarii in baasa; namni hamaanis hammina garaa isaa keessaa waan hamaa in baasa. Namni waan garaa isaa keessa guute afaaniin in dubbata" jedhe.

Yesus itti dabalee, "Maaliif waanan isinitti himu utuu hin godhin, yaa gooftaa, yaa gooftaa naan jettu?
Gara koo kan dhufu, dubbii koos kan dhaggeeffatu, kan isa raawwatus, waan inni fakkaatu isinittan mul'isa.
Inni nama boolla gad fageessee qotee, hundee mana isaa dhagaa irra dhaabee ijaarrate fakkaata. Bishaanis guutee manii isaa irra danbali'ee, manichattis bu'e; garuu isa sochoosuu hin dandeenye, hundeen isaa jabaatee ijaarameera.
Namni dubbii koo dhaggeeffatee hin raawwanne garuu, nama hundee mana isaa gad fageessee utuu hin dhaabin, biyyoo irratti ijaarrate fakkaata. Bishaanis guutee yommuu itti bu'etti, manichi tokkichumaan jige, jiguun isaas badduu baasa ta'e" jedhe.

Yesus waan dubbachuu fedhe hundumaa erga jara dhageessisee booddee, Qifinaahomitti gale.
Naa'oon angafa dhibbaa tokko, kan inni baay'ee mararfatu, duraa dhukkubsatee du'atti dhi'aatee ture.
Angafichi waa'ee Yesus dhaga'ee, inni dhufee naa'oo isaa akka isaaf oo chuuf maanguddoota Yihudootaa itti ergate.
Kanaaf isaan gara Yesus dhufanii, jabeessanii isa kadhataniifii, "Namni kun kana si irraa argachuun in ta'aaf.
Saba keenya in jaallata, mana sagadaas kan nuuf ijaare isa" jedhaniin
Yeroo sanatti Yesus ka'ee maanguddoota sanaa wajjin adeeme. Angafichi garuu Yesus mana isaatti yommuu dhi'aate dhaamsa, akka itti himaniif firoota isaa itti ergee, "Yaa gooftaa of hin dhamaasin, ati bantii mana koo jala lixuun anaaf hin ta'u.
Kanaafis ani ofii koo si bira dhufuun akka anaaf ta'utti of hin lakkoofne; achumaa dubbii tokkicha duwwaa dubbadhu, naa'oon koo sin fayya.
Anis immoo of irraa nama na abboomu qaba, of jalaas loltuu qaba. Isa tokkoon dhaqi yoon jedhe in dhaqa, isa kaaniinis kottu, yoon jedhe in dhufa; naa'oo kootiin 'kana raawwadhu yoon jedhe in raawwata" jedhe.
Yesus kana yommuu dhaga'e dinqifatee, namoota isa duukaa jiranitti garagalee "Ani Israa'el keessatti illee amantii guddaa akkasii gonkumaa hin argine" jedheen.
Warri ergamanis mana angafichaatti yommuu deebi'an naa'ichi fayyee eege.

Ergasiis Yesus gara mandara Naayin jedhamuu in dhaqe; bartoonni isaa fi namoonni danuun isaa wajjin dhaqan.
Inni balbala kellaa mandarichaatti yommuu dhi'aate, kunoo namoonni reeffa baatanii itti dhufan; inni du'e immoo haadha hiyyeessaa tokkoof ilma tokkicha ture. Namoonni baay'eenis mandaricha keessaa haadha isaa wajjin duukaa in bu'u turan.
Gooftaan yommuu ishee arge oo'eefii, "Hin boo'in!" jedheen.
Itti hiiqee siricha harkaan qabnaan, warri baatan in dhaabatan; inni immoo, "Dargaggeessa nana, siin nan jedha ka'i!" jedheen.
Achumaan inni du'ee ture ol jedhee taa'ee, dubbachuus jalqabe; Yesus akkasitti haadha isaatiif isa deebise.
Hundumti isaaniis, na'anii, "Raajiin guddaan nu keessaa ka'eera; Waaqayyo saba isaa ilaaleera" jedhanii Waaqayyoof hooqubaa dhi'eessan.
Dubbiin kunis guutummaa biyya Yihudaa fi naannoo biyya sana hundaa ga'e.

Bartoonni Yohannis waan kana hundumaa isatti himan; kana irratti Yohannis bartoota isaa keessaa lama ofitti waamee,
gooftaatti isaan ergee, "Si'i moo kan dhufuudhaaf jiru yookiis kan biraa eeggannu?" jedhe.
Yommus warri ergaman gara Yesus dhufanii, "Yohannis cuuphaan, 'Kan dhufuudhaaf jiru si'i moo yookiis kan biraa eeggannu?' jedhee gara keetti nu ergeera" jedhaniin.
Yeroodhuma sanatti Yesus namoota baay'ee dhukkuba isaaniittii, dha'icha isaaniittii, hafuurota hamaattis fayyise; jaamota baay'eetiif agatuu isaanii bane.
Warra ergamaniinis, "Deebi'aa, waan argitan waan dhageesanis Yohannisitti himaa! Kan jaaman in argu, kan hokkolan in adeemu, kan lamxaa'an in qullaa'u, kan duudan in dhaga'u, kan du'anis in ka'u, gadadmootaafis wangeelli in lallabama.
Namni waa'ee kootiif abdii hin kutanne, gammachuu attamii qaba!" jedhe.
Ergamoonni Yohannis erga adeemanii booddee, inni waa'ee Yohannis cuuphaa namootatti dubbachuu jalqabe; "Maal arguu gara lafa onaa dhaqxan? Jajjaba qilleensi raasuu?
Yookiis maal ilaaluudhaaf baatan? Nama uffata miidhagaadhaa fi dhagnatti tolu uffatee? Warri uffata mimmiidhagaa uffatanii fi qannootti jiraatan mana moototaa jiru.
Anatti himaa, maal ilaaluudhaaf baatan? Raajii dha moo? Eyyee, isiniinan jedha, raajii irra iyyuu kan caaluu dha.
Caaffanni qulqullaa'aan waa'ee isa kanaatiif, 'Ilaa ergamaa koo karaa kee akka siif qopheessuuf si dura nan erga' jedhee dubbateera.
"Ani isinittan hima, nama ta'ee lafa irratti kan dhalate keessaa, Yohannis irra kan caalu hin jiru; garuu mootummaa Waaqayyootti inni hundumaa irra xinnaatu iyyuu isa irra in caala" jedhe.
Namoonni hundinuu kana yommuu dhaga'an, warri qaraxa fuudhan iyyuu Waaqayyoof dhugaa galchanii, cuuphaa Yohannisiin cuuphaman.
Fariisonii fi barsiisonni seeraa garuu, Yohannis biraa cuuphaa argachuu diduudhaan waan Waaqayyo isaaniif yaade tuffatan.
Yesus itti dabalee, "Dhaloota si'anaa kana maalittan fakkeessa? Maal fakkaatus?
Isaan akka ijoollee lafa gabaa taa'anii, 'Faaggaa isiniif afuufnaan, sirbuu diddan; faaruu isin dhnageessifnaan, boo'uu diddan' jedhanii walitti wacanii ti.
Yohannis cuuphaan yommuu dhufe, buddeena hin nyaatu daadhiis hin dhugu ture; isin immoo, 'Seexana qaba' jettan.
Ilmi namaa yommuu dhufe, in nyaata in dhugas; isin immoo 'llaa nama albaadhessaa fi machaa'aa kana, hidhata warra qaraxxuutii fi warra akka seeraatti hin jiraannee ti' jettu.
Haa ta'u iyyuu malee, ogummaan Waaqayyoo ijoollee ogummaa hundumaa biratti dhugaa argate" jedhe.

Fariisota keessaa tokko nyaataaf isa waamnaan, Yesus mana Fariisichaatti galee maaddiitti dhi'aate.
Mandara sanas dubartiin cubbamtuun tokko turte; Yesus mana Fariisichaa maaddiitti dhi'aatee akka jiru yommuu dhageesse, urgooftuu dibataa shurrubbeetti fudhattee dhufte.
Achumaanis boo'aa gara miilla isaa jalaa dhaabattee, imimmaan isheetiin miilla isaa jiisaa, rifeensa mataa isheetiinis haxaa'uu jalqabde; kana booddees miilla isaa in dhungatti, urgooftuus in dibdi turte.
Fariisichi isa waame sun kana yommuu arge, "Namni kun dhugumaan raajii utuu ta'ee, isheen miilla isaa qaqqabdu kun dubartii attamii akka taate in beeka ture; isheenoo cubbamtuu dha" jedhee garaa isaatti yaade.
Yesus immoo deebiseefii, "Yaa Simoon waanan sitti himu qaba" jennaan, inni immoo, "Maal inni? Yaa barsiisaa" jedhe.
"Namni tokko jara lama irraa horii qaba ture, isa duraa irra birrii dhibba shan, isa lammaffaa irra immoo birrii shantamatu ture.
Isaan lachuu waan baasaniif dhabnaan akkasumatti dhiiseef; jara lamaan sana keessaa kamtu abbaa horii kana caalaa jaallata?" jedhe.
Simoon yommus deebiseefii, "Namicha isa birriin dhibbi shan dhiifameeftu caalaa jaallata anatti fakkaata" jedhe. Yesus immoo, "Dhugaa dubbatte";
gara dubartittiitti argisiisee immoo Simooniin, "Dubartii kana argitaa? Ani mana keen dhufe bishaan miillaa illee anaaf hin fichisiifne; isheen garuu, imimmaan isheetiin miilla koo jiiftee, rifeensa mataa isheetiinis haxoofte.
Ati yommuu na simatte ana hin dhunganne, isheen garuu, erga asitti na argite jalqabdee, miilla koo dhungachuu hin dhaabne.
Ati mataa koo homaa hin dibne, isheen garuu, urgooftuu gati-jabeessa miilla koo dibde.
Kanaafis sittan hima, jaalalli ishee inni guddaan kun, cubbuun ishee inni baay'een akka dhiifameef mul'isa; xinnoon kan dhiifamuuf garuu, jaalala xinnoo argisiisa" jedhe.
Yommusuma dubartittiidhaan, "Cubbuun kee siif dhiifameera" jedhe.
Isaa wajjin maaddiitti dhi'aatanii kan turan guungumuu jalqabanii, "Cubbuu namaa iyyuu kan dhiisuuf kun eenyu?" jedhan.
Kana booddee Yesus dubartittiidhaan, "Amantiin kee si fayyiseera, nagaadhaan dhaqi!" jedhe.

Yeroo gabaabaa booddee Yesus mandarootaa fi gandeen keessa adeemee, mootummaa Waaqayyoo labsaa, misraachoo himaa ture; bartoonni isaa kudha lamaanis isaa wajjin turan.
Akkasumas immoo dubartoonni hafuurota hamootaa fi dhukkuba garaa garaattii fayyifaman duukaa in bu'u turan; isaanis Maariyaam ishee Magdalaa kan jedhamtu, ishee hafuuronni hamoonni torba keessaa baafaman;
Yo'anaa haadha manaa Kuuzaa, isa mana eegduu Herodis ture; Susanaa, baay'eenis kan biraa turan. Isaan immoo qabeenya isaaniitiin Yesusii fi bartoota isaatiif in hojjetu turan.

Namoonni yommus mandara garaa garaatii gara Yesusitti in yaa'u turan. Tuuti gobbuun yeroo walitti qabametti, Yesus fakkeenya kana itti hime;
"Namichi tokko sanyii facaafachuudhaaf ba'e; utuu facaasuus kaan karaa bukkee bu'anii, achitti namni irra ejjete; simbirroonnis funaananii nyaatan.
Kaan immoo lafa dhagaa qabu irra bu'an; erga biqilaniis biyyoon isaa jiidha waan hin qabneef gogan.
Sanyii faca'e keessaa kaan qoraattii keessa bu'an; qoraattichis wajjin biqilee isaan hudhe.
Kaan garuu biyyoo gaarii keessa bu'an; biqilanii, guddataniis tokkon tokkon isaanii dachaa dhibba ija godhatan" jedhe. Yesus sagalee isaa ol fuudhee "Gurra ittiin dhaga'u kan qabu haa dhaggeeffatu!" jedheen.

Ergasii bartoonni isaa, "Hiikaan fakkeenya kanaa maali?" jedhanii Yesusin gaafatan.
Yesus deebisee, "Dhoksaa mootummaa Waaqayyoo beekuun isiniif kennameera; warra kaaniif garuu, utuma ilaalanii akka hin arginetti, utuma dhaga'anii akka hin hubannetti, fakkeenyaan in kennama" isaaniin jedhe.

"Hiikaan fakkeenya namicha sanyii facaasuu isa kana; sanyichi dubbii Waaqayyoo ti.
Karaa bukkeen, fakkeenya warra dubbii Waaqayyoo dhaga'anii, yommusumas Seexanni dhufee akka isaan amananii ittiin hin fayyineef, dubbicha garaa isaanii keessaa butatuu ti.
Lafti dhagaa, fakkeenya warra dubbicha dhaga'anii gammachuudhaan fudhatanii ti; garuu hidda gad fagoo waan hin qabaanneef, yeroodhaaf in amanu; yommuu qoramni dhufuttis irraa kufu.
Lafti qoraattii, fakkeenya warra dubbicha dhaga'anii, yaaddoon, soorumnii fi qannoon jireenyaa dacha'anii isaan huunaan, ija utuu hin godhatin hudhaatti hafanii ti.
Lafti gaariin, fakkeenya warra dubbicha dhaga'anii, garaa gaariidhaa fi abboomamaadhaan fudhatanii, rakkina hundumaa obsanii ija godhatanii ti" jedhe

"Homtinuu ibsaa qabsiisee guuboo jala yookiis siree jala hin kaa'u; warri mana sanatti ol galan hundinuu ificha akka arganiif, baattuu ibsaa irra kaa'a malee.
Waan tokko illee dhokatee utuu hin mul'atin kan hafu hin jiru, dhoksaatti kan eegames bakkeetti ba'ee utuu hin dhaga'amin kan hafu hin jiru.
"Kanaafis akka itti dhageessanitti akeekkadhaa! Isa qabuuf itti dabalamee in kennamaaf; kan hin qabne garuu, innumti inni qaba se'u iyyuu isa duraa in fudhatama" jedhe.

Yommus haati Yesusii fi obboloonni isaa isa barbaacha dhufan; garuu baay'ina namaatiif isa bira ga'uu hin dandeenye.
Kanaaf namni tokko, "Haati kee fi obboloonni kee ala dhaabatanii jiru, si arguu barbaadus" ittiin jedhe.
Yesus immoo deebisee, "Haati koo fi obboloonni koo warra dubbii Waaqayyoo dhaga'anii fi raawwatanii dha" jedhe.

Gaaf tokko Yesus bartoota isaatii wajjin bidiruu yaabbatee, "Kottaa bishaan ciisaa kana gamatti ceenaa" isaaniin jedhe; achumaanis bishaanicha irra bu'an.
Utuu bidiruudhaan ce'aa jiranii, Yesus achuma keessa rafe. Qilleensi jabaan immoo gara bishaanichaatti gad bubbisaa dhufe; bidiruu isaaniittis bishaan itti guutuu jalqabnaan, jireenya isaaniitiif sodaatan.
Yommus bartoonni gara Yesusitti dhi'aatanii, dammaqsanii, "Barsiisa, barsiisa, ka'i nu'oo dhumuuf" jedhan. Achumaan dammaqee, qilleensichaa fi dha'aa bishaanichaa, isa hunkuramaa ture sana, ifate; qilleensichii fi dha'aan bishaanichaa dhaabannaan, gabiin guddaan isaa ta'e.
Kana booddee inni bartoota isaatiin, "Meerree amantiin keessan?" jedhe; isaan garuu naasuudhaaf dinqifachuudhaan, "Namni kun eenyu? Innoo qilleensaa fi bishaan in abbooma; isaanis isaaf in abboomamu" waliin jedhan.

Bidirichaan gara kutaa biyya Gergeesaattis ce'an; innis fuullee Galiilaa ture.
Yesus qarqara bishaaniitti yommuu bu'etti, kunoo, namni mandara sanaa, hafuuronni hamoonni keessa turan tokko itti dhufe. Namichi yeroo dheeraadhaa jalqabee qullaa isaa in adeema, awwaalota gidduu jiraata malees, manatti hin galu ture.
Inni yeroo Yesusin arge caraanee, fuula isaa durattis lafa dha'ee, sagalee guddaadhaanis, "Yaa Yesus ilma Waaqayyoo aabbaa, maal nattii qabda? Maaltus dhimma koo keessa si buuse? Sin kadhadha ana hin dhiphisin" jedhe.
Kana jechuun isaas, hafuurichi hamaan namicha keessaa akka ba'uuf, Yesus waan abboomee tureef. Yeroo baay'ee hafuurichi hamaan yommuu isa qabu, funyoo sibiilaatii fi hidhaa harkaatiin isa hidhanii eeguu utuma yaalanii, hidhaa sana ciree, humna hafuuricha hamaatiin gara lafa namni hin jirreetti in oofama ture.
Yesus, "Maqaan kee eenyu?" jedhee gaafannaan, "Maqaan koo 'Legewoon'" jedhee deebise; sababiin isaas hafuuronni hamoonni baay'een namichatti galanii waan turaniif.
Hafuuronni hamoonni qileetti akka isaan hin ergine Yesusin kadhatan.
Dirree gaaricha sanaa irras, kunoo, hoomaan booyyee bobba'anii turan; hafuuronni hamoonni booyyee sanatti galuudhaaf isa kadhannaan, haa dhaqaniif isaan dhiise.
Kanaafis hafuuronni hamoonni namicha keessaa ba'an, booyyota sanatti waan galaniif, hoomaan sun hundinuu hallayyaa irraa harootti gad konkolaatanii, liqimfaman.
Warri booyyee tiksan waan ta'e yommuu argan baqatanii, warra mandara keessaa fi warra biyyaattis odeessan.
Sabni dhaga'anis waan ta'e ilaaluudhaaf ba'anii, gara Yesus dhufan. Achittis namicha, hafuuronni hamoonni keessaa ba'an, wayyaa uffatee qalbii isaattis deebi'ee, miilla Yesus jala taa'ee argan; yommus hundumti isaanii in sodaatan.
Warri duraan achi turanii, akka namichi itti fayye arganis, jaratti himan.
Kana booddee sabni kutaa biyya Gergeesaa hundinuu gar-malee waan sodaataniif, Yesus isaan biraa akka adeemuuf gaafatan; kana irratti inni bidiruu yaabbatee achii in adeeme.
Yesus utuu hin adeemin, namichi inni hafuuronni hamoonni keessaa ba'an, "Sii wajjinan adeema" jedhee isa kadhatee ture; Yesus garuu, of biraa isa 'deebisee,
"Mana keetti deebi'i waan Waaqayyo siif goohes himi!" ittiin jedhe; Namichi yommus Yesus biraa deebi'ee, guutummaa mandarichaa keessa naanna'ee waan inni godheef dhugaa ba'e.

Yeroo Yesus 'bishaan ciisaa gamatti deebi'etti, tuuti jaraa isa siman; hundumti isaanii isa egaa turani'o.
Keessumaa immoo, geggeessituun mana sagadaa tokko, Yaayiros kan jedhamu dhufee, miilla Yesus jalatti kufee, gara mana isaatii akka dhaquuf kadhate.
Intalli tokkittiin inni qabu, waggaa kudha lama kan geesse, duraa du'uuf jetti tute.Yommuu Yesus dhaquudhaaf karaa irra bu'ettis, namoonni isatti tuuta'anii hafuura kutu turan.
Kana gidduus dubartiin tokko turte. Isheen waggaa kudha lamaaf dhiigni ishee, dhaabachuu diduudhaan rakkachaa turte, ogeessota qorichaa biras dhaquudhaan horii ishee hundumaa fixxe; haa ta'u iyyuu malee, namni tokko ishee fayyisuu hin dandeenye.
Isheen kun dugda isaa duubaan dhuftee andaara uffata Yesus tuqxe; achumaanis lolaan dhiiga ishee dhaabate.
Yesus immoo, "Eenyutu na tuqe?" jedhee gaafate. Adduma addaan ana miti jennaan, Phexros, "Yaa barsiisaa, sabni kunoo, si marsee jira, si cunqursas" jedheen.
Yesus garuu, "Lakkii, namni na tuqe jira, humni fayyisu akka na biraa ba'e anatti dhaga'ameera" jedhe.
Yommus dubartittiin akka dhokachuu hin dandeenye hubattee, rom'aa dhuftee miilla Yesus jalatti lafa dhoofte; achumaanis jarreen sana hundumaa duratti, maaliif akka isa tuqxe, battaluma sanattis akka fayyite dhugaa baate.
Yommus Yesus, "Yaa intala ko, amantiin kee si fayyiseera, nagaadhaan dhaqi!" isheedhaan jedhe.
Utuu inni kana dubbachaa jiruu immoo namni geggeessituu mana sagadaa sanaa tokko, ergaa himuu dhufee,Yaayirosiin, "Intalli kee duuteetti si'achi barsiisicha hin dhamaasin!" jedhe.
Yesus garuu kana dhaga'ee Yaayirosiin, "Hin sodaatin, 'amani duwwaa! Isheenis in fayyiti" jedheen.
Manicha bira yommuu ga'e Phexros, Yohannis, Yaaqoob akkasumas abbaa mucaatii fi haadha ishee malee, namni kan biraa isaa wajjin akka ol lixu hin barbaanne.
Achiis hundinuu mucattiidhaaf in boo'u, in wawwaatus turan. Yesus immoo, "Hin boo'inaa! Intalattiin hin duune: rafuutti jirti malee" jedhe.
Isaan hundumti isaanii garuu intalattiin akka duute beeku waan turaniif, itti kolfan.
Haa ta'u iyyuu malee, Yesus harka ishee qabee, "Intalo, ka'i!" jedhee waame.
Yommus lubbuun ishee keessa deebitee, achumaanis kaate; inni immoo waan nyaattu akka kennaniif abboome.
Abbaan isheetii fi haati ishee gammadanii, of wallaalan; Yesus garuu, waan ta'e eenyutti illee akka hin himne isaan dhowwe.

Yesus bartoota kudha lamaan walitti waamee, Seexanoota haa baasaniif dhukkubsatootas haa fayyisaniif, humnaa fi aboo isaaniif kenne.
Mootummaa Waaqayyoo haa labsaniif kan dhukkubsatanis haa fayyisaniif isaan erge.
Inni isaaniin, "Karaadhaaf homaa hin fudhatinaa, ulee qabannaa yookiis korojoo, nyaata yookiis horii, qomee lama illee hin baatinaa!
Hamma iddoo sanaa adeemtanitti, manuma itti lixxan taa'aa!
Mandara warra isin hin simannee keessaa ba'aa; yommuu baatan immoo isaanitti dhugaa ba'uuf awwaara mandara sanaa miilla keessan irraa dhadha'adhaa! " jedhe.
Bartoonnis ka'anii gandaa gara gandaatti darbanii, iddoo hundumaatti wangeela lallaban; kan dhukkubsatanis in fayyisan.

Herodis abbaan biyya Galiilaa, waan Yesus hojjetee fi dubbate hundumaa dhaga'ee, gargar baasee hubachuu dadhabe. Sababiin isaa immoo kaan Yohannis cuuphaatu du'aa ka'e jedhan;
kaan immoo Eliyaastu deebi'ee mul'ate, warri biraa immoo raajota warra durii keessaa tokkotu ka'e, jedhu turan.
Herodis, "Ani Yohannisin mataa isaa mursiiseen ture, egaa namichi inni ani waa'ee isaatiif dubbii akkasii dhaga'u kun eenyu inni?" jedhee gaafate; innoo Yesusin arguu in yaala ture.

Ergamoonnis deebi'anii, waanuma hojjetan hundumaa Yesusitti himan; inni immoo isaan fudhatee, karaa mandara Betsayidaa jedhamu tokkoo qoofniitti ba'e.
Namoonnis gara kam akka dhaqe yommuu dhaga'an, duukaa bu'an; inni isaan simatee, waa'ee mootummaa Waaqayyoo isaanitti hime; warra fayyuun isaaniif barbaachises fayyise.
Aduun yommuu gad sokkite, bartoonni kudha lamaan gara isaa dhufanii, "Namoonni kun gara gandeenii fi manneen nutti aanan kana dhaqanii, lafa bultiitii fi waan nyaataa akka barbaaddataniif gad dhiisi; iddoon nuyi jirru kun lafa onaa dha" jedhaniin.
Inni immoo, "Isin ofli keessanii waan isaan nyaatan kennaaf!" isaaniin jedhe. Bartoonni immoo, "Yoo dhaqnee namoota kana hundumaaf nyaata binne malee, kan nuyi qabnu buddeena shanii fi qurxummii lama duwwaa dha" jedhan.
Namoonni achitti argaman dhiironni duwwaan iyyuu kuma shan ga'u turan; inni garuu bartoota isaatiin, "Shantama shantamaan hirtanii kutataan teessisaa!" jedhe.
Isaan akka inni abboometti hunda isaanii teessisan.
Inni yommus buddeena shananii fi qurxummii Iamaan fuudhee, gara waaqaatti ol ilaalee eebbisee, cabsees jaraaf haa dhi'eessaniif bartoota isaatti kekkenne.
Hundumti isaaniis nyaatanii quufan; bartoonni immoo hurraa hafe walitti qabanii gundoo kudha lama guutan.

Gaaf tokko Yesus kophaa isaa utuu kadhatuu, bartoonni isaa isatti dhi'oo turan; inni immoo, "Namoonni kun eenyu anaan jedhu?" jedhee bartoota isaa gaafate.
Isaanis, "Yohannis cuuphaa dha siin jedhu, kaan Eliyaas raajicha siin jedhu, kaan immoo raajota durii keessaa tokko siin jedhu" jedhanii deebisaniif.
Inni immoo, "Isinoo, eenyu anaan jettu?" jedhee gaafate; Phexros, "Ati Masiihii Waaqayyoo ti" jedhee deebise.

Yesus yommus, "Kana eenyutti iyyuu hin himinaa!" jedhee jabeessee isaan abboome.
Kana irratti, "Ilmi namaa maanguddootaa fi luboota warra angafootaatiin, barsiisota seeraatiinis guddaa dhiphachuunii fi raawwatee tuffatamuun, du'atti kennamuun in ta'a; guyyaa sadaffaatti immoo du'aa in ka'a" jedhee isaanitti in hime.
Hunduma isaaniitiinis, "Eenyu illee na duukaa bu'uu yoo fedhe, waa'ee ofii isaa dhiisee fannoo isaa baatee, yeroo hundaa ana duukaa haa bu'u .
Namni jireenya isaa oolfachuu yoo barbaade, jireenyi isaa duraa in fudhatama; garuu anaaf jedhee jireenya isaa kan kennu, isa oolfata.
Egaa namni biyya lafaa guutummaatti buufatee, Iubbuu isaatti yoo hir'ise, yoo of balleesses, bu'aan isaa maali ree?
Eenyu illee anatti, dubbii koottis yoo yeella'e, ilmi namaa ulfina isaatti, kan abbaa isaatti, kan qulqulloota ergamootaattis yommuu dhufu, isatti in yeella'a.
Dhuguman isinitti hima, namoota as dhaabatanii jiran keessa utuu hin du'in, mootummaa Waaqayyoo kan argan jiru" jedhe.

Kana dubbatee akka guyyaa saddeetii booddee, Phexrosii fi Yohannisin, Yaaqoobinis fudhatee kadhachuudhaaf gara gaaraatti ol ba'e.
Inni utuu kadhatuu fuulli isaa diddiirame; uffanni isaas adii qaanqee ta'e.
Kunoo, namoonni lama, isaanis Museedhaa fi Eliyaas, isaa wajjin in dubbatu turan.
Ulfinaan mul'atanii, waa'ee waan inni du'a isaatiin Yerusaalemitti raawwachuudhaaf jiruu dubbatan.
Yommus Phexrosii fi isaa wajjin kan jiran in mugu turan; isaan yommuu dammaqanis, ulfina Yesus, namoota isaa wajjin dhaabachaa turan lamaanis in argan.
Museenii fi Eiiyaas yommuu Yesusittii gargar ba'an, Phexros, "Yaa barsiisaa, asitti argamuun keenya attam gaarii dha, kottaa asitti godoo sadii in ijaarraa, tokko siif, tokko Museedhaaf tokkos Eliyaasiif" jedhe; waan dubbatu garuu hin beeku ture.
Utuu inni kana dubbachaa jiruu duumessi dhufee hunduma isaaniitti uffise; bartoonnis duumessicha keessa yommuu lixan in sodaatan.
Sagaleen immoo duumessicha keessaa dubbatee, "Kun ilma koo isa ani fo'adhee dha, isa dhaga'aa!" jedhe.
Sagaleen sun erga dubbatee booddee, Yesus kophaa isaa ta'ee argame. Bartoonnis calluma jedhan malee, waan argan keessaa tokko iyyuu yeroo sanatti namatti hin himne turan.

Borumtaas gaaricha irraa yommuu gad bu'an, namoonni baay'een Yesusii wajjin wal argan.
Jarreen sana keessaa namni tokko sagalee isaa ol fuudhee, "Yaa barsiisaa, ilma koo tokkicha koo kana, akka anaaf ilaaltuuf sin kadhadha.
Kunoo, hafuurri hamaan mucaa koo ammaa amma qabee achumaan in caraansisa, lafaan dha'ee dhidhiitachiisee, hoomachas afaaniin baasee, rakkisee irra turee isa dhiisa.
Isa akka baasaniif bartoota kee kadhadheen ture, isaan garuu hin dandeenye" jedhe.
Kana irratti Yesus, "Isin dhaloota hin amannee fi jajal'aa nana, hamma yoomiitti isinii wajjin jiraachuun anaaf ta'a? Hamma yoomiittis ba'aa anatti taatu?" jedhee deebiseef; ergasii abbaa mucichaatiin, "Ilma kee as fidi!" jedhe.
Mucichi gara Yesus dhufaa utuu jiruu, hafuurichi hamaan lafaan isa dha'ee dhidhiitachiise; Yesus garuu hafuuricha hamaa sana ifatee, mucicha fayyisee abbaa isaatiif galche.
Humna Waaqayyoo isa danda'aatti hundumti isaanii abjuu ta'an.

"Kanan isinitti himuudhaaf jedhu kana gurratti fudhadhaa! Ilmi namaa harka namootaatti kennamuuf jira" jedhe.
Isaan garuu dubbii kana hin hubanne, akka isaaniif hin galleef duraa dhokfamee ture; waa'ee dubbii kanaa isa gaafachuudhaafis sodaatanii turan.
Bartoota gidduutti yaadni tokko ka'ee, isaan keessaa eenyutu caalinna laataa? jedhanii wal gaafatan.
Yesus garuu yaada garaa isaanii beekee, mucaa tokko ofitti waamee, ofii isaa bukkee dhaabachiise.
Isaaniin immoo, "Mucaa kana maqaa kootiin kan simu ana sima, kan na simus isa na erge sima; isin keessaa hundumaa irra kan xinnaatu, inni guddaa in ta'a" jedhe.

Ergasii Yohannis, "Yaa barsiisaa, namni tokko maqaa keetiin hafuura hamaa utuu baasuu arginee, waan inni nuu wajjin si duukaa hin bu'iniif isa dhowwine" jedhee Yesusitti dubbate.
Yesus garuu, "Isa hin dhowwinaa! Kan isiniin hin mormine gara keessan in ta'a" isaaniin jedhe.

Yeroon gara waaqaatti ol ba'uu isaatii dhi'aannaan, Yesus Yerusaalem dhaquudhaaf murtoo godhee ka'e.
Ergamoonni warr inni of dura erge, iddoo isaaf qopheessuudhaaf ganda warra Samaariyaa tokkotti galan.
Namoonni ganda sanaa garuu Yerusaalem dhaquudhaaf murtoo gochuu isaa waan dhaga'aniif, isa simachuu didan.
Bartoonni isaa Yaaqoobii fi Yohannis kana yommuu hubatan, "Yaa gooftaa, [akka Eliyaas godhe] ibiddi waaqa irraa bu'ee isaan haa fixu, jennee akka jarreen kanatti waamnu in barbaaddaa?" jedhaniin.
Yesus garuu gara isaaniitti garagalee, isaan ifatee, ["Hafuura attamiitiin akka geggeeffamtan hin beektanii?
Ilmi namaa jireenya namaa balleessuu hin dhufne'o, oolchuudhaaf malee" jedheen.] Kana booddee darbanii ganda biraa dhaqan.

Utuu isaan karaa irra adeemaa jiranii, namni tokko, "Iddoo kam illee yoo dhaqxe si duukaan bu'a" jedhee Yesusitti hime.
Yesus immoo, "Waangonni boolla qabu, simbirroonnis mann'ee qabu; ilmi namaa garuu iddoo mataa isaa itti hirkifatu hin qabu" jedhee deebiseef.
Nama biraa tokkoon immoo, "Na duukaa bu'i!" jedhe; inni garuu, "Haa ta'u yaa gooftaa, garuu dura dhaqee abbaa koo akkan awwaalladhu Sin kadhadha" jedheen.
Yesus immoo deebisee, "Warra du'an dhiisi, du'aa isaanii haa awwaallatan; ati garuu dhaqii, mootummaa Waaqayyoo iddoo hundumaatti lallabi!" jedheen.
Ergasii namni biraa tokko, "Yaa gooftaa, si duukaa nan bu'a, garuu dura dhaqee warra mana kootti nagaa akkan dhaamuuf sin kadhadha" jedhe.
Yesus immoo, "Eenyu illee hordaa harkaan qabatee gara booddee isaa ilaalaa hin qotu, akkasumas namni kana fakkaatu, hojii mootummaa Waaqayyoo keessatti hin ta'u" jedheen.

Kana booddee immoo gooftichi kan biraa namoota torbaatamii lama mul'inatti hojiidhaaf kennee, gara mandaraa fi iddoo inni ofii dhaquuf jiru hundumaatti, lama lamaan of dura isaan erge.
Inni isaaniin, "Midhaan sassaabamu danuu dha; hojjetoonni sassaaban garuu muraasa. Kanaafis hojjetoota midhaan sassaaban itti haa yaafatuuf, abbaa midhaanichaa kadhadhaa.
"Ammas beenaa, kunoo, akka ilmoolee hoolaa yeeyyii keessaattan isin erga.
Horii, qalqalloo, kophees hin baatinaa, karaa irrattis eenyuun illee nagaa gaafachuuf hin dhaabatinaa.
Mana tokko yommuu lixxan, duraan dursaatii 'Nagaan mana kanaaf haa ta'u!' jedhaa.
Achi ilmi nagaa yoo jiraate, nagaan keessan isa irra in boqota; kanaa achis nagaan keessan isiniif deebi'a.
Manichuma sana keessa turaa, waan isaan isiniif dhi'eessan nyaadhaa, dhugaas, hojjetaadhaaf gatii dadhabbii isaatii argachuun in ta'a; manaa mana hin labinaa!
Mandara tokkotti galtanii yoo isin siman, waan isiniif dhi'aate nyaadhaa!
Dhukkubsataa achi keessaa fayyisaa, saba achi jiraniinis, 'Mootummaan Waaqayyoo isinitti dhi'aateera' jedhaa!
Mandara tokkotti galtanii, yoo isin simuu didan garuu, gara karaatti achi ba'aa;
Awwaara mandara keessan keessaa miilla keenyatti qabate illee of irraa in dhadhoofna; garuu mootummaan Waaqayyoo akka dhi'aate' beekaa!' jedhaan.
Guyyaa sanatti firdiin warra Sodoom kan mandara kanaa irra akka salphatu isinittan hima" jedhe.

Yesus itti fufee, "Siif wayyoo yaa Koraaziin, siif wayyoo yaa Betsayidaa, hojiin humna Waaqayyoo isin keessatti godhame, utuu Xiiroosii fi Sidoonaa keessatti godhameera ta'ee, sabni isaan keessa jiraatu silaa yowwana, uffata gaddaa uffatee, daaraa keessas taa'ee, geddarannaa yaada garaa isaa in mul'isa ture.
Egaa, guyyaa sanatti isin irra kan caalu Xiiroosii fi Sidooniif firdiin in salphata.
Ati immoo yaa Qifirnaahom, hamma waaqaatti ol ol kaafamuu barbaaddee? Badduu baasa iyyuu gara lafa jalaatti gad in darbatamta" jedhe.
Bartoota isaatiin immoo, "Namni isin dhaga'u, ana dhaga'a; namni isin dhaga'uu didu, ana dhaga'uu dida, namni ana dhaga'uu didus, isa na erge dhaga'uu dida" jedhe.

Jarreen torbaatamii lamaanis guddaa gammadaa deebi'anii dhufanii, "Yaa gooftaa, maqaa keetiin yommuu isaan abboomne, hafuuronni hamoonni iyyuu nuuf abboomaman" jedhani.
Yesus immoo deebisee, "Seexanni akka bakakkaa waaqa keessaa bu'uutti utuu inni kufuun arge.
Ani kunoo mar'ataa irra, torbaan-qabaa irra, aangoo diinaa hundumaa irras ejjechuu akka dandeessaniif, gooftummaa isiniif kenneera; homtinuus isin hin miidhu.
Haa ta'u iyyuu malee, hafuuronni hamoonni isiniif abboomamuu isaaniitti hin gammadinaa; maqaan keessan waaqa irratti waan caafameef, guddisaa gammadaa malee" isaaniin jedhe.

Yeroo sanatti Yesus hafuura qulqulluutti gammadee, "Yaa abbaa, gooftaa waaqaatii fi lafaa, isa kana warra ogeessotaa fi hubattoota jalaa dhoksitee, wallaalotatti waan mul'ifteef sin jajadha; eyyee, yaa abbaa isa kanatti gammaddeetta" jedhe.
Itti fufee namoota achi turanitti, "Abbaan koo waan hundumaa dabarsee anatti kenneera. Abbaa isaa duwwaatu beeka malee, ilmi eenyu akka ta'e kan beeku hin jii'u; ilma isaatii fi warra ilmi isaa itti mul'isuu barbaadetu abbaa beeka malee, abbaan eenyu akka ta'e kan beekus hin jiru" jedhee dubbate.
Kana booddee immoo gara bartoota isaatti garagalee kophaatti, "Iji waan isin amma argitan kana argu ayyaantuu dha.
Raajonnii fi mootonni baay'een isa isin argitan kana arguu akka kajeelan akka hin argin hafams, waan isin dhageessanis dhaga'uu akka kajeelan, akka hin dhaga'in hafanis, isinittan hima" ittiin jedhe.

Kunoo, barsiisaan seeraa tokko ka'ee, Yesusin qoruudhaaf, "Yaa barsiisaa, jireenya bara baraatti galuudhaaf maal gochuutu anaaf ta'a?" jedhee gaafate.
Yesus immoo deebisee, "Seera keessatti maaltu caafamee jira? Namootaaf attamitti dubbifta?" jedhee isuma gaafate.
Kana irratti namichi, "Garaa kee guutuudhaan jireenya kee guutuudhaan, humna kee guutuudhaan, yaada kee guutuudhaanis Waaqayyo kee goofticha jaallachuutu siif ta'a; namas akka ofii keetiitti jaallachuun siif in ta'a" jedhee deebise.
Yesus immoo, "Deebiin kee qajeelaa dha, atis in jiraatta kana raawwadhu!" jedheen.
Barsiisichi seeraa garuu, nama qajeelaa of gochuu barbaadee, "Nama isa kam?" jedhee Yesusin gaafate.
Yesus immoo deebiseefii, "Namni tokko Yerusaalemii gara Yerikootti utuu gad bu'uu, warra saamtuu afaan bu'e; uffata isaas isa irraa baafatanii, erga reebanii isa butuchanii, du'aa fi jireenya gidduutti isa dhiisanii adeeman.
Lubni tokko karaa sana utuu darbuu, namicha yommuu lafatti arge irraa goree darbe.
Akkasumas namni gosa Lewwii tokko, iddoo sana dhufee yommuu isa arge, irraa goree darbe.
Namni Samaariyaa tokko garuu, utuu karaa adeemuu achi ga'ee, yommuu isa arge in oo'eef.
Itti dhi'aatees, madaa isaa dibataan mucuceessee, daadhii wayniis itti naqee erga hidheefii, horii ofii isaatii yaabee adeemaa ture irra teessisee, mana buufata keessummaatti isa geesse; achittis isa gargaare.
Borumtaas meetii lama fuudhee, isa buufata keessummaa sana eegutti kennee, 'Hadaraa ittiin wal'aani; kana irra caalaa yoo baaftes, yommuun deebi'u siifan kenna' ittiin jedhe" jedhe.
Yesus itti fufee, "Egaa jarreen sadan kana keessaa, isa kamtu namicha warra saamtuu afaan bu'e kana akka ofii isaatiitti ilaale sitti fakkaata?" jedhee gaafate.
Barsiisaan seeraa sun immoo deebisee "Isa oo'eef' jedhe; Yesus immoo, "Atis dhaqii, akkasuma godhi!" ittiin jedhe.

Yesus bartoota isaa wajjin adeemsa isaa itti fufee, gara ganda tokkoo yommuu dhufe, dubartiin Maartaa jedhamtu mana isheetti isa simte.
Isheen obboleettii Maariyaam jedhamtu tokko qabdi; Maariyaam kun miilla gooftichaa jala teessee dubbii isaa dhaggeeffachaa turte.
Maartaan hojii mana keessaatti qabamtee waan kurkurtuuf gara isaatti baatee, "Yaa gooftaa obboleettiin koo kophaa akkan hojjedhuuf isa na dhiifteef anaaf hin yaadduu ree? Egaa akka na gargaartuuf itti naa himi kaa!" jette.
Gooftaan garuu deebiseefii, "Yaa Maartaa, yaa Maartaa, ati in yaaddofta, waan baay'eettis hammacamta.
Kan barbaachisu waan tokkicha, Maariyaam qooda gaarii isa ishee duraa hin fudhatamne sana fo'atte" jedhen.



Yesus iddoo tokkotti in kadhata ture; kadhannaa isaa erga dhaabee booddee, bartoota isaa keessaa tokko, "Yaa gooftaa, Yohannis bartoota isaa akkuma barsiise kadhachuu nu barsiisi!" jedheen.
Kana irratti inni, "Yommuu kadhattan akka kanatti fufee jirutti kadhadhaa!'Yaa abbaa, [yaa isa waaqa irra jirtu abbaa keenyaa!] Maqaan kee haa qulqullaa'u! Mootummaan kee haa dhufu [jaalalli kee waaqa irratti akka ta'u akkasuma immoo lafa irratti haa ta'u!]
Soora har'aa bor nu barbaachisu guyyuma guyyaan nuuf kenni!
Cubbuu keenyas nuuf dhiisi, nus immoo warra nu yakkan hundumaaf in dhiifna; qoramattis nu hin galchin, [hamaa nu oolchi malee] jedhaa! jedhee isaan barsiise.
Yesus yommus bartoota isaatiin, "Isin keessaa tokko fira yoo qabaate, firri isaa sun immoo halkan walakkaa gara isaa dhaqee, 'Yaa hiriyaa ko buddeena sadii anaaf liqeessi.
Firri koo tokko karaa utuu adeemuu, ammuma kana mana kootti gorraan, waanan dhi'eessuuf dhabe' in jedhaan.
Hiriyaan isaa sun immoo mana keessaa, 'Obboleessa ko ana hin dhamaasin, balballi cufameera, ijoolleen koos anaa wajjin siree irra jiru, rafaniirus, ani immoo danda'ee ka'ee siif hin kennu' in jedhaa ture.
Isinittan hima, firummaa isaa ilaalee ka'ee yoo buddeenicha kennuufii baate iyyuu waan inni deddeebisee ija jabaatee kadhateef, ka'ee kan isa barbaachise in kennaaf" jedhe.
"Egaa isinittan hima, kadhadhaa isiniif in kennamaa, barbaadaa in argattuu, balbala rukutaa isiniif in banama.
Kan kadhatu hundinuu in fudhata, kan barbaadus in argata, balbala kan rukutuufis in banama.
Isin keessaa abbaa kan ta'e, ilmi isaa [buddeena yoo kadhate, isa inni kadhate dhowwatee, dhagaa kennaafii ree?] Qurxummii yoo kadhate, qurxummii isa inni kadhate dhowwatee, bofa kan kennuuf jiraa ree?
Yookiis ilmi isaa hanqaaquu yoo kadhate, torbaan-qabaa in kennaafii ree?
Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa irraa immoo, hammam isin caalaa warra isa kadhataniif hafuura qulqulluu kenna!" jedhe.

Yesus hafuura, isa nama tokko arraba hidhee ture haase. Erga hafuurichi hamaan keessaa ba'ee, namichi arrabni isaa hidhamee ture dubbachuu jalqabe; namoonnis guddaa dinqisiifatan.
Jara keessaa kaan garuu, "Inni humna Bi'el Zebul angafa Seexanootaatiin hafuurota hamoota baasa" jedhan.
Warri kaan immoo isa qoruudhaaf milikkita waaqa irraa akka isaan argisiisuuf gaafatan.
Inni garuu waan isaan yaadan yommuu beeke, "Biyya kam illee taanaan tokkummaan isaa yoo gargar cabe, mootummaan isaa dhaabatee hin turu; maatiin tokko wal didee yoo gargar ba'e, manni sun in diigama.
Egaa Seexanni Seexana irratti yoo ka'e, mootummaan isaa attamitti dhaabachuu danda'a? Kana jechuun koos isin, 'Humna Bi'el Zebuliin hafuurota hamoota baasa' waan anaan jettaniif.
Yoo ani humna Bi'el Zebuliin hafuurota hamoota baase ijoolleen keessan immoo maaliin baasu? Kanaaf ijoolleedhumti keessan isinitti in farachiisu.
Ani garuu humna Waaqayyootiin hafuurota hamoota kanan baasu erga ta'ee, mootummaan Waaqayyoo isin irratti dhufeera.
Namni jabaan mi'a lolaa qabu hundumaa qopheeffatee mana isaa yommuu eeggatu, qabeenyi isaa hundinuu nagaatti eegamaaf.
Garuu namni isa irra jabaatu itti dhufee, yoo isa mo'e, mi'a lolaa inni amanate hundumaa isa irraa in fudhata, galees boojuu isaa in hirmaata.
Eenyu illee gara koo yoo ta'uu dhaabaate mormituu koo ti; akkasumas na gargaaree kan walitti hin qabne, in bittimsa" jedheen.

"Hafuurri hamaan nama keessaa yommuu ba'u, iddoo itti aara galfatu barbaaduuf, lafa bishaan hin jirre keessa deddeebi'a; iddoo; barbaaddatees yommuu dhabu, 'Mana koo isan keessaa ba'ettan deebi'ee gala' jedha.
Yommuu deebi'ee dhufus, manicha haramee qopheeffamee argata.
Kana booddees dhaqee hafuurota torba kan isa irra hammaatan ofitti dabalee in dhufa; isaanis manichatti galanii keessa taa'u. Jireenyi namicha sanaa inni gara booddee isa duraa irra kan itti hammaatu in ta'a" jedhe.

Yesus utuu kana dubbachaa jiruu, namoota achi turan keessaa, dubartiin tokko sagalee ishee dhageesiftee, "Gadameessi si baatee fi harmi ati hoote haa gammadan!" jette.
Inni garuu deebiseefii, "Keessumatti immoo dubbii Waaqayyoo dhaga'anii kan raawwatan haa gammadan!" jedheen.

Namoonni baay'atanii gara isaatti yommuu dacha'an, Yesus, "Dhaloonni kun dhaloota hamaa dha, milikkita barbaada, garuu milikkita Yoonaas raajichaa irraa kan hafe milikkinni biraa hin kennamuuf.
Yoonaas warra Nanawweetiif milikkita akka ta'e akkasumas ilmi namaa dhaloota si'anaatiif milikkita in ta'a.
Mootuun biyya gara mirgaa guyyaa firdiitti dhaloota si'anaa kanaa wajjin kaatee in mul'atti, ittis in farachiifti. Isheen ogummaa Solomoon dhaggeeffachuudhaaf biyya fagoodhaa dhufteetti; amma garuu, kunoo Solomoon irra kan caalu as jira.
Namoonni Nanawwee guyyaa firdiitti dhaloota si'anaa wajjin ka'anii in dhi'aatu, ittis in farachiisu. Isaanis lallaba Yoonaas raajichaa dhaga'anii, yaada garaa isaanii geddarataniiru; amma garuu kunoo, Yoonaas irra kan caalu as jira" isaaniin jedhe.

"Homtinuu ibsaa qabsiisee, boolla keessa yookiis guuboo jala hin kaa'u; warri mana sanatti ol galan ificha akka arganiif, baattuu ibsaa irra kaa'u malee.
Iji kee ibsaa dhagna keetii ti; iji kee fayyaa yoo ta'e, dhagni kee hundinuu ifaa in ta'a; garuu iji kee dhukkubsataa yoo ta'e, dhagni kee dukkanaa'aa ta'a.
Kanaafis ifni si keessa jiru dukkana akka hin taaneef eeggadhu!
Egaa dhagni kee guutummaatti ibsaa erga argatee, kutaa dukkanaa'aa tokko illees hin qabu erga ta'ee, akkuma ibsaan qara isaatiin siif ibsutti dhagni kee guutummaatti ifaa in ta'a" jedhe.

Yesus dubbicha afaanii yommuu fixe, Fariisichi tokko nyaataaf mana isaatti isa waame. Inni yommus ol galee maaddiitti taa'e.
Fariisichi sun Yesus akka amala isaaniitti utuu harka hin dhiqatin nyaatatti akka dhi'aate yommuu arge in dinqifate.
Gooftaan garuu, "Yaa Fariisota nana, kubbayyaadhaa fi waciitii duuba duuba isaa in qulleessitu, garuu keessi keessan sassataa fi hammeenyaan guutuu dha.
Isin gowwoota nana, duuba isaa isa uumetu keessa isaas immoo uume mitii ree?
Qodicha keessa isa jiru hiyyeessaaf kennaa, kanaa achi hundumti isaa qulqulluu isiniif ta'a.
Garuu Fariisota nana isiniif wayyoo, kan baala kefoo, kan inchilaalaa kan raafuus kudhan keessaa tokko Waaqayyoof in kennitu, garuu namaaf dhimmuu akkasumas jaalala Waaqayyoo in dhiiftu. Kudhan keessaa tokko baasuu utuu hin dhiisin, isa kanas immoo raawwachuun isiniif ta'a ture.
Fariisota nana isiniif wayyoo, mana sagadaa keessaa taa'umsa olaanu in jaallattu, gabaattis gugguufanii nagaa akka isin gaafatanin feetu.
Isiniif wayyoo, isin akka awwaala lafti isaa hin beekamnee ti, namni utuu hin hubatin irra adeemee of xureessa" jedheen.
Barsiisota seeraa keessaa tokko, "Yaa barsiisaa, dubbii kana hundumaa yommuu dubbattu nus immoo tuquu kee ti" jedheen.
Deebisee Yesus, "Yaa barsiisota seeraa nana isiniifis wayyoo, ba'aa ulfaataa dugda namaatti feetu, ofii keessanii garuu quba iyyuu itti hin buuftan.
Isiniif wayyoo, raajota warra abboonni keessan ajjeesaniif isin immoo awwaala ijaartu.
Isin ofii keessanii kan abboonni keessan hojjetan dhugaa itti baatan, ittis walii galtan; isaan raajota ajjeesan, isin immoo warra du'an sanaaf awwaala ijaartu.
Waaqayyo ogummaa isaatiin akkuma dubbate, 'Raajotaa fi ergamoota isaanittan erga; kan ergaman keessaa kaan in ajjeesu kaanis in ari'atu' jedhe.
Kunis immoo dhiigni raajota hundumaa inni uumama biyya lafaatii jalqabee dhangala'e dhaloota si'anaa irraa akka barbaadamuuf.
Dhiiga Abeelii jalqabee hamma dhiiga Zakaariyaas isa iddoo aarsaa fi balbala mana qulqullummaa gidduutti harka namaatti du'eetti, dhugumaan isinittan hima, dhiigni isaanii dhaloota kana irraa in barbaadama.
"Barsiisota seeraa nana isiniif wayyoo, banaa balbala beekumsaa namoota duraa fuutaniittu; ofii keessanii banattanii ol hin galle, warra ol galuu barbaadan immoo akka hin galleef dhowwitaniittu" jedhe.
Yesus yommuu achii adeeme, barsiisonni seeraa Fariisonnis itti aaranii, waan baay'ee irratti isa dubbachiisuu yaalan.
Kana gochuun isaanii immoo riphanii dubbii afaanii fuudhuudhaaf ture.


Namoonni hamma wal irra ejjetanitti kumaatama baay'ee ta'anii, yeroo walitti qabamanitti, Yesus duraan dursee bartoota isaatiin, "Raacitii warra Fariisotaa irraa, kana jechuun koos 'Of arguu dhabuu isaanii irraa' of eeggadhaa.
Waan haguugamee jiru hundinuu in mul'ifama, waan dhoksaatti eegamaa jirus in beeksifama.
Kanaafis waan isin dukkana keessatti dubbattan, ifa guyyaatti ba'ee in dhaga'ama; mana cufamaa keessatti gurra namaatti kan hasaaftan; iddoo ol jedhaa irratti lallabamee in dhageessifama" jedhe.

Itti fufees, "Yaa firoota ko, ani isinittan hima, isin ajjeesanii isa booddee isa irra kan hammaatu waan godhan warra hin qabne hin sodaatinaa.
Sodaachuun kan isiniif ta'u isinittan mul'isa; erga ajjeese booddee adaba bara baraatiif qililleetti darbachuudhaaf aboo isa qabu sodaadhaa; eyyee, isinittan hima isa sodaadhaa!
Simbirroonni shan akka saantiima lamaatti in gurguramu mitii? Garuu isaan keessaa tokko iyyuu waaqayyo duratti kan dagatamu hin jiru.
Rifeensi mataa keessanii hundinuu iyyuu lakkaa'amaa dha; kanaafis hin sodaatinaa, isinoo simbirroota baay'ee irra guddaa in caaltu.

"Ani isinittan hima, eenyu illee namoota duratti eenyu akkan ta'e dhugaa ba'ee yoo mul'ise, anis ilmi namaa ergamoota Waaqayyoo duratti akkasuma dhugaa nan ba'aaf.
Garuu namoota duratti kan na ganu, ergamoota Waaqayyoo duratti in ganama.
Ittiin mormee ilma namaa irratti waa kan dubbatu hundinuu, dhiifama in argata; hafuura qulqulluu salphisee kan arrabsu garuu dhiifama hin argatu.
"Mana sagadaatti yookiis abboota biyyaatti; yookiis warra biyya seerratanitti yoo isin geessan, attamitti falmanna? Yookiis maal jenna? jettanii hin yaadda'inaa!
Yeroodhuma sanatti maal jechuun akka isiniif ta'u, hafuurri qulqulluun isin in barsiisa" jedhe.

Tuuta jaraa keessaa namni tokko, "Yaa barsiis, dhaala abbaan keenya nuuf dhiisee du'e, anaaf haa hiruuf obboleessa kootti anaaf himi!" jedheen.
Yesus immoo deebiseefii, "Namicha nana, eenyutu isin lamaan gidduutti abbaa firdii ta'uutti yookiis dhaala hir'uutti na fo'e?" jedhe.
Kanatti fufee hunduma isaaniitiin, "Ilaalladhaa, sassata hundumaattiis of eeggadhaa! Jireenyi eenyuu illee baay'ina qabeenya isaa irra hin dhaabatu" jedhe.
Kana booddee Yesus fakkeenya kana isaanitti himee, "Kunoo, namni sooressi midhaan isaa baay'isee toleef tokko ture.
Inni, 'Midhaan koo lafan itti galfadhu hin qabu'o maal godhu?' jedhee of gaafate.
'Akkasan godha, gombisaa koo hundumaa jigsee, midhaan koo hundumaa mi'a biraas akkan itti naqadhutti guddisee nan ijaara.
Ofiinis, yaa namummaa ko, waggaa baay'eedhaaf kan si ga'u waan gaarii hundumaa lafaa qabda; amma egaa dhimma hin qabaatin, taa'ii, nyaadhuu, dhugii, gammadis!' nan jedhaan.
Waaqayyo garuu 'Yaa gowwaa, edana lubbuu kee si duraa fudhachuuf jiru; egaa kan ati qopheessite kun hundinuu eenyuuf ta'a ree?' ittiin jedhe.
Namni badhaadhummaa ofii isaatiif tuullatee, Waaqayyo biratti immoo badhaadhaa hin ta'in, kunoo, akkas in ta'a" jedhe.

Ergasii Yesus bartoota isaatiin, "Kanaafis isinittan hima jireenya keessaniif waan nyaattaniif, yookiis dhagna keessanitti waan uffattaniif hin yaadda'inaa!
Jireenyi nyaata irra guddaa in caala, dhagnis uffata irra guddaa in caala.
Qurruu ilaalaa, hin facaasan, hin haamanis; gombisaa hin qaban, gumbiis, garuu Waaqayyo isaan in soora; isin immoo allaattii irra guddaa in caaltu.
Isin keessaa namni tokko hammam yaadda'u illee, bara jireenya isaatiitti yeroo gabaabaa  kan dabalachuu danda'u jiraa ree?
Egaa waan xinnoo akkasii iyyuu godhachuu erga hin dandeenyee, isa kaaniif maaliif yaaddoftu ree?
Daraaronni bakkee attamitti akka biqilanii guddatan ilaalaa! Hin soqan hin fo'anis; haa ta'u iyyuu malee, Solomoon mootichi inni ulfina guddaa qaba ture illee, isaan keessaa hamma isa tokkoo akka hin uffatin isinittan hima.
Egaa Waaqayyo biqiltuu har'a bakkeetti argamee, bor ibiddatti nam'utti akkana bareechee itti uffisa erga ta'ee, isinitti immoo hammam caalchisee haa uffisu ree! Isin warra amantiin itti hir'atee dha malee.
Isinoo, yaada keessan waan nyaattanii fi waan dhugdan barbaaduutti hin hidhinaa! Yaaddoodhaanis hin dhiphatinaa!
Warri biyya lafaa irraa Waaqayyoon hin beekne hundinuu, yaada isaanii isaan kanatti hidhanii jiru; soora kana argachuun akka isin barbaachisu abbaan keessan in beeka.
Duraan dursitanii yaada keessan mootummaa isaa barbaaduutti hidhaa! Kana malees kan barbaachisu hundinuu immoo isiniif in kennama" jedhe.

Yesus itti dabalee, "Isin yaa warra karra xinnayyoo nana! Kana keessaa hin sodaatinaa; abbaan keessan mootummaa isaa isiniif kennuu jaallateera.
Qabeenya keessan gurguraa, warra dhabaniifis gargaarsa kennaa! Korojoo hin moofofne, badhaadhummaa dhuma hin qabnes waaqa irratti iddoo hattuun hin hannetti, biliinis hin balleessinetti walitti qabadhaa!
Garaan keessan lafa badhaadhummaan keessan jirutti hidhama" jedhe.

Itti fufees, "Mudhiin keessan hidhatamaa, ibsaan keessanis ifaa haa ta'u!
Mana eegduu gooftaan isaanii hamaamota dhaqnaan yommuu dhufu akkuma inni balbala rukuteen isaaf banuudhaaf qophaa'anii, isa eegan fakkaadhaa!
Hojjetoonni gooftaan isaanii yommuu dhufu dammaqanii isaan argatu kun, attam gammadu! Dhuguman isinitti hima, gooftaan isaanii wayyaa isaa sassaabbatee, isaan teessisee, ofii isaatii dhaabatee isaan in nyaachisa.
Hamma halkan walakkaatti yookiis hamma iyya indaanqootti turee yoo dhufe iyyuu, dammaqanii warri inni isaan argatu sun attam haa gammadan.
Kanas immoo yaadadhaa, abbaan manaa yeroo hattuun itti dhuftu utuu beekee, qottee akka lixxuuf hin dhiisu ture.
Akkasuma ilmi namaa yeroo isin isa hin eegnetti waan dhufuuf, isinis immoo qophooftanii taa'uutu isin irra jira'" jedhe.

Yommus Phexros, "Yaa gooftaa, fakkeenya kana nu duwwaadhaaf dubbatta moo yookiis hundumaaf” jedhee gaafate.
Gooftaan immoo deebiseefii, "Egaa hojjetaan amanamaanii fi ogeessi gooftaan isaa naa'ota isaa warra kaaniif yeroodhaan nyaata isaan ga'u haa kennuuf, mana isaa irratti hojii adeemsiftuu godhatu, isa kam ree?
Egaa hojjetaan kun gooftaan isaa dhufee akkanuma utuu hojjetuu kan isa argu gammachuu qaba.
Dhuguman isiniin jedha, gooftaan isaa qabeenya isaa hundumaa irratti ajajjuu isa godhata.
Garuu hojjetaan sun yaada isaa keessatti, 'Gooftaan koo dhufuu in tura' jedhee dhiiraa fi dubartii warra isaa wajjin hojjetan reebuu, ofii isaatii immoo nyaachuu, dhuguu, machaa'uus yoo jalqabe,
gooftaan isaa guyyaa inni hin yaadatinii fi yeroo inni itti hin maminitti in dhufa, mataa isaas in tarsaasa; guyyaa isa dhumaattis ga'aa warra hin amaninii in hiraaf.
Hojjetaan waan gooftaan isaa isa irraa barbaadu beeku, akka irraa barbaadame sanatti immoo hin qopheessine yookiis hin hojjenne kun, rukuttaa baay'ee in rukutama.
Waan irraa eeggatamu kan hin beekin garuu, kan isa rukuchiisu yoo hojjete iyyu, rukuttaa xinnoo in rukutama; nama "baay'een itti kenname harkaa baay'eetu barbaadama; nama hadaraa baay'een bira kaa'ame irraa kan caalu in gaafatu" jedhe.

Yesus, "Ani ibidda lafa irra buusuudhaafan dhufe; ibiddichi utuu kanaan dura bobeeffameera ta'ee attamnan hawwan ture.
Cuuphaan ani cuuphamuun ta'u tokko jira, hamma inni raawwatamuttis attaman dhiphadha laata!
Biyya lafaa irratti nagaa buusuudhaaf waanan dhufe isinitti fakkaataa? Waawuu, caalaatti wal diduu malee.
Ammaa jalqabee maatiin mana tokkoo wal didu, shan yoo ta'an sadii warra lamaan didu, warri lamaanis warra sadan didu.
Abbaan ilma dida, ilmis abbaa dida, haati intala diddi intallis haadha diddi, amaatiin haadha-manaa ilmaa diddi, haati-manaa ilmaas amaatii diddi" jedhe.

Yesus ammoo tuuta jaraatti dubbatee, "Karaa lixa biiftuu duumessaa'aa yommuu dhufu, 'Bokkaatu rooba' jettu, in roobas.
Qilleensi gara mirgaa yommuu qilleensa'u immoo 'Buluqatu dhufa' jettu, akkasuma ta'as:
Warra of hin arginee nana, bifa lafaa kan waaqaas ilaaltanii waan ta'u himuu in dandeessu, bara araaraa kana immoo attamitti hubachuu dadhabdan?

"Waan qajeelaan isa kam akka ta'e isinumti maaliif hin faraddan ree?
Fakkenyaaf nami tokko gatii waan si irraa qabuuf abbaa firdii duratti si hadheessuudhaaf yoo ka'e, amma illee karaa irra utuu jirtuu isaa wajjin walii galuudhaaf dhama'i! Kanaa achi gara abbaa firdiitti si harkifata, abbaan firdii eegduu mana hidhaatti si kenna, inni immoo mana hidhaatti si galcha.
Kana booddees gatii sana keessaa saantiimni tokko illee utuu hin hafin hamma baaftutti, matumaa mana hidhaa sana keessaa akka ati hin baane sittan hima" jedhe.



Yeroo sana jarreen tokko gara Yesus dhufanii, waa'ee Galiilota utuu isaan aarsaa dhi'eessanii, Philaaxos isaan ajjeesisee dhiiga isaanii dhiiga qalma isaanii wajjin waliin make itti himan.
Yesus immoo deebisee, "Jarreen Galiilaa kun Galiilota warra kaan hundumaa irra kan caalu cubbamoota waan turaniif dhiphinni akkasii isaan irra ga'e isinitti fakkaataa?
Waawuu, ani isinittan hima, hundumti keessan yoo yaada garaa keessanii geddarachuu dhaabaattan akkuma kanatti in dhumtu.
Yookiis jarreen kudha saddeet bishaan Siilo'am bukkeetti, masaraan dhagaa ol dheeraan jigee isaan fixe sun, saba Yerusaalem jiraatan hundumaa irra caalaa kan yakkan isinitti fakkaataa ree?
Waawuu, ani isinittan hima, hundumti keessan yoo yaada garaa keessanii geddarachuu dhaabaattan, akkuma kanatti in dhumtu" isaaniin jedhe.

Kana irratti Yesus fakkeenya kana isaanitti hime; "Namni tokko muka harbuu maasii isaa keessa dhaabame tokko qaba ture; inni ija irraa barbaaddachuu dhaqee homaa irraa dhab e.
Yommus namicha isa maasii isaa eeguun, 'Ilaa waggoota sadiin muka kana irraa ija barbaaddachuudhaaf dhufe; garuu homaa irraa hin arganne; kanaaf muri, maaliif lafa balleessa?' jedheen.
Namichi sun garuu deebiseefii, 'Yaa gooftaa, mee waggaa kanaaf hamma ani naannoo isaa soqee xaa'oo itti naqutti haa taa'u!
Bara eger tolee yoo ija godhateef ba'eessa; yoo dide garuu in murta' jedheen" jedhe.

Yesus guyyaa Sanbataatti mana sagadaa tokkotti in barsiisa ture.
Kunoos dubartiin hafuura hamaadhaan qabamtee, waggaa kudha saddeet dhukkubsatte tokko achi turte; isheen goophoftee ol qajeeluu hin dandeenye.
Yesus yommuu ishee arge, ofitti ishee waamee, "Dubartii nana, dhukkuba keettii hiikamteetta" jedhe.
Harka isaas ishee irra kaa'e; isheen achumaan ol qajeeltee dhaabattee, Waaqayyoof hooqubaa dhi'eessite.
Angafni mana sagadichaa garuu, Yesus guyyaa Sanbataatti fayyisuu isaa waan jibbeef, jarreen achi turaniin, "Guyyoonni ja'a hojii itti hojjechuun kan namaaf ta'u jiru; guyyoota sanatti kottaatii fayyifamaa malee, guyyaa Sanbataatti miti" jedhe.
Kana booddee gooftichi angafichaan, "Isin of tuultuu nana, isin keessaa guyyaa Sanbataatti saawwa isaa yookiis harree isaa hidhaattii hiikee, bishaanitti kan hin geessine eenyu inni?
Egaa dubartiin kunis, hafuurri hamaan waggaa kudha saddeet ishee hidhee kan ture, intalli Abrahaam, guyyaa Sanbataatti hiikamuun hin ta'uufii ree? jedhe.
Yommuu inni kana dubbate, warri isaan morman hundinuu in yeella'an; namoonni hundinuus waan dinqisiisaa inni hojjete hundumaatti in gammadan.

Yommus Yesus, "Mootummaan Waaqayyoo maal fakkaata? Maalittanis isa fakkeessa?" jedhee gaafate.
"Mootummaan Waaqayyoo ija sanaaficaa namni fuudhee maasii isaa keessa buusee, inni immoo biqilee, guddatee mukas ta'ee, simbirroonni dhufanii damee isaa irratti mann'ee ijaarratan fakkaata" jedhe.
Yesus ammas, "Mootummaa Waaqayyoo maalittan fakkeessa?" jedhee gaafate.
"Mootummaan Waaqayyoo raacitii dubartiin fuutee daakuu quunnaa sadiin maktee, raacitichis hunduma isaa bukeessu fakkaata" jedhe.

Yesus mandarootaa fi gandeen keessa darbe hundumaatti barsiisaa, gara Yerusaalemitti in adeema t ur e.
Namni tokko, "Yaa gooftaa, fayyuuf kan jiran muraasa ta'u moo?" jedhee gaafate.
Yesus garuu hunduma isaaniitiin, "Balbala isa dhiphaadhaan ol galuudhaaf wal dorgomaa, isinittan hima'o, namoonni baay'een kanaan ol galuudhaaf karaa barbaadu, garuu hin danda'an.
Egaa abbaan manaa ka'ee balbalicha erga cufee, isin immoo ala dhaabattanii balbala rukutaa, 'Yaa gooftaa nuuf bani!' jettanii in waamtu; abbaan manichaa immoo, 'Ani isin hin beeku, lafa isin dhuftanis hin hubadhu' jedhee isiniif deebisa .
Achumaanis, 'Sii wajjin nyaanneerra dhugneerras, karaa irrattis nu barsiifteetta' jettanii in falmattu.
Inni garuu, 'Ani isin hin beeku, lafa isin dhuftanis ani hin hubadhu; argaa koo duraa adeemaa isin hamaa kan gootan hundinuu' isiniin jedha.
Abrahaamii fi Yisihaqin Yaaqoobin, raajota hundumaas mootummaa Waaqayyoo keessatti akka fudhataman, ofii keessanii immoo alatti akka darbatamtan yommuu argitan, achitti boo'ichaa fi ilkaan qaruutu isin irra ga'a.
Namoonni ba'a-biiftuutii fi Iixa-biiftuutii, gara bitaatii fi gara mirgaatii mootummaa Waaqayyoo keessatti, maaddiitti dhi'aachuudhaaf in dhufu .
Egaa warra hundumaa booddee jiran keessaa warra duraa kan ta'an jiru, warra dura jiran keessaas warra hundumaa booddee kan ta'an jiru" jedhe.

Yeroodhuma sana warra Fariisota keessaa namoonni tokko gara Yesus dhufanii, "Herodis waan si ajjeesuu barbaaduuf asii adeemi, iddoo biraas dhaqi!" ittiin jedhan.
Inni immoo, "Dhaqaatii haxxee sanaan, 'Kunoo, ani har'aa fi bor hafuurota hamoota nan baasa, kan dhukkubsatanis nan fayyisa, guyyaa sadaffaattis hojii koo nan raawwadha.
Haa ta'u iyyuu malee, har'aa fi bor iftaanis adeemsa koo ittan fufa, raajiin Yerusaalem keessatti du'uun in ta'aafio' jedhaa!" isaaniin jedhe.

Yesus itti fufees, "Yaa Yèrusaalem, yaa Yerusaalem, ati raajota kan ajjeeftu, sitti kan ergamanis dhagaadhaan kan rukuttu, si'a meeqan indaanqoon cuucota ishee qoochoo ishee jalatti akkuma walitti qabattutti, ijoollee kee walitti qabuu barbaade; atii fi ijoolleen kee garuu hin barbaanne.
Ilaa, manni keessan onee in hafa; isinittan hima hamma guyyaa, 'Maqaa Waaqayyootiin kan dhufu galateeffamaa dha' itti jettanitti ana hin argitan" ittiin jedhe.



Sanbata tokkotti immoo Yesus, angafoota warra Fariisotaa keessaa mana isa tokkoo nyaataaf dhaqe; warri achi jiran immoo isa in gaadu turan,
Kunoo, namni dhukkuba dhagna bobbokoksuun rakkatu tokko, fuula isaa dura ture.
Yommus Yesus, "Guyyaa Sanbataatti fayyisuun seera moo, seera miti?" jedhee barsiisota seeraatii fi Fariisota gaafate.
Isaan garuu calluma jedhan. Inni immoo namicha dhukkubsataa sana harkaan qabee fayyisees, isa galches.
Kana booddee Yesus gara isaaniitti garagalee, "Isin keessaa mucaan isaa yookiis horiin isaa boolla bishaanii keessa yoo duraa bu'e; guyyaa Sanbataatti iyyuu achumaan kan hin baafne jiraa ree?" jedheen,
Isaan garuu kana irrattis deebii kenuufii hin dandeenye.

Yesus iddoo ulfinaa fo'achuu isaanii yommuu hubate, fakkeenya tokkoon keessummoota warra waamamanitti dubbate.
"Mana cidhaatti yommuu waamamtu, iddoo ol aanu ofii keetii fo'attee hin taa'in; inni si waame sun nama si irra caalu waameera ta'a,
Inni siin, namichas waame sun dhufee, 'Iddoo kana nama kanaaf gad dhiisi' yoo siin jedhe, qaana'aa iddicha namichaaf dhiiftee, iddoo hundumaa irra gad aanu dhaqxee in teessa.
Ati garuu yommuu waamamtu, dhaqiitii iddoo hundumaa irra gad aanu taa'i, inni si waames dhufee, 'Fira ko, as iddoo kana ol kottu' siin haa jedhuuf. Yommus namoota sii wajjin maaddiitti taa'an hundumaa duratti ulfina in argatta.
Ol kan of qabu hundinuu gad in deebifama, gad kan of deebisus hundinuu ol in qabama" jedhe.
Yesus namicha nyaataaf isa waameenis immoo, "Irbaata yookiis cidha yommuu godhattu, fira kee yookiis obboloota kee yookiis aantii kee yookiis sooressota ollaa keetii hin waamin, isaanis immoo darabee isaanii si waamanii, gatii akka siif hin deebifnetti.
Ati garuu waamicha yommuu godhattu, warra waan nyaatan hin qabne, warra bu'aan dhagna isaanii hir'ate, warra naafatan, warra jaaman waami!
Ayyaana in argatta, isaan waan siif deebisan hin qaban; Waaqayyo garuu du'aa ka'uu warra qajeeltotaatti siif in deebisa" jedhe.

Warra isaa wajjin maaddiitti taa'an keessaa tokko, kana yommuu dhaga'e Yesusiin, "Maaddii mootummaa Waaqayyootti kan dhi'aatu ayyaantuu dha" jedhe.
Yesus garuu, "Namni tokko cidha guddaa isaa godhatee, namoota baay'ees waame.
Yeroon nyaataa yommuu ga'e, 'Amma kottaa hundinuu qophaa'eera' jedhee warra waamaman haa yaadachiisuuf hojjetaa isaa itti erge.
Warri waamaman garuu hundumti isaanii, 'Akka itti dhufnu hin qabnu' jedhanii hojjetichatti dhimma garaa garaa himachuu jalqaban. Inni duraa, 'Lafa biteen jira, dhaqee lafa kana ilaaluun anaaf ta'a, dhimman dhufuu dadhabeef itti anaaf himi!' jedheen.
Inni lammaffaanis, 'Qotiyyoo cimdii shan biteen jira, in qotuu fi hin qotanii isaanii ilaaluudhaaf kunoo, karaa irran jira, dhimman dhufuu dadhabeef itti anaaf himi!' jedheen.
Inni kaanis 'Dhi'oon niitii fuudhe, kanaafis qaqqabee hin dhufu' jedheen.
Hojjetichi galee kana gooftaa isaatti hime. Kana irratti abbaan cidhichaa aaree hojjetaa isaatiin,. Ariifadhuu gara karaa gurguddaatii fi karaa qaxxaamuraa mandara keessaa dhaqiitii warra waan nyaatan hin qabneef, warra bu'aan dhagna isaanii hir'ate, warra jaaman, warra naafatanis ol galchi!' jedheen.
Yommus hojjetichi 'Yaa gooftaa, akka ati abboomtetti raawwatameera, garuu amma iyyuu iddoon jira!' jedheen.
Gooftichi immoo hojjetichaan, 'Gara karaa gurguddaa biyya keessaatti, kelloota duubattis ba'iitii, manni koo hamma guututti ol haa galaniif nuffisiisi!' jedhe.
Ani isinittan hima'o, jarreen dura waamamanii didan sana keessaa tokko illee maaddii koo irraa waa afaaniin hin qaban!" jedheen.

Ammoo namoonni lakkoobsa hin qabne isaa wajjin utuu adeemanii, Yesus gara isaaniitti garagalee,
"Namni gara koo dhufu, abbaa isaatiifi haadha isaa, haadha manaa isaatii fi ijoollee isaa, obboloota isaatii fi obboleettota isaa, ofii isaas ana caalaatti kan jaallatu bartuu koo ta'uu hin danda'u.
Fannoo isaa anaaf jedhee baatee na duukaa kan hin buune, bartuu koo ta'uu hin danda'u.
"Isin keessaa namni mana dhagaa ijaaruu barbaadu, duraan dursee horii ittiin mana kana ijaaree raawwatu qaba yoo ta'eef, taa'ee kan hin shallagne eenyu?
Kanaa achi hundee isaa kaa'ee ijaarsa manichaa yoo raawwachuu dadhabe, kan kana argan hundinuu itti in ga'isu;
'Ilaa namni kun ijaaruu jalqabe garuu duuchuu dadhabe' jedhuun.
Yookiis mootii kam mootii kan biraa wajjin kan walitti duulu, isa loltuu kuma digdamaan itti dhufu kanas loltuu kuma kudhaniin ittiin qabuu danda'a yoo ta'eef, duraan dursee taa'ee kan hin mari'anne?
Hin danda'u yoo ta'e garuu, mootichi isa loluudhaaf ka'e sun fagoo utuu jiruu namoota isaa itti ergee nagaa buusuudhaaf in kadhata.
Akkuma kanattis eenyu illee isin keessaa qabeenya isaa hundumaa kan gad hin dhiifne bartuu koo ta'uu hin danda'u" jedhe.

Itti fufees, "Soogiddi waan ba'eessa, soogiddi garuu miyaa yoo of keessaa dhabe, maaliin deebi'ee miyeeffama ree?
Lafa coomsuudhaaf xaa'ootti dabaluudhaafis waa'ee hin baasu, bakkeetti in gatama malee; gurra ittiin dhaga'u kan qabu haa dhaggeeffatu!" jedhe.



Al tokko warri qaraxa fuudhanii fi warri akka seeraatti hin jiraanne hundinuu dubbii isaa dhaga'uudhaaf, gara isaatti dhi'aatan.
Fariisonnii fi barsiisonni seeraa garuu, "Namichi kun cubbamoota in simata isaanii wajjinis in nyaata" jedhanii Yesus irratti guunguman.
Kana irratti Yesus fakkeenya kana isaanitti hime;
"Isin keessaa hoolaa dhibba kan qabu, dhibba sana keessaa hoolaan tokko yoo duraa bade, inni sagaltamii salganuu moggaatti dhiisee, ishee badde sana hamma argatutti barbaaduudhaaf kan hin dhaqne nama attamiiti ree?
Yommuu argatus gammadee gurmuu isaa irratti in baata.
Erga manatti galees firoota isaatii fi olloota isaa waamee, 'Hoolaa koo ishee na duraa badde waanan argadheef anaaf gammadaa! 'in jedhaan.
Akkuma kanatti warri waaqa irraa qajeeltota sagaltamii salgan warra yaada garaa isaanii geddarachuun isaan hin barbaachifne irra caalaa, cubbamaa yaada garaa isaa geddaratee gara Waaqayyootti deebi'u tokkotti akka gammadan isinittan hima" jedhe.

Itti dabalee immoo, "Dubartiin tokko meetii kudhan qabdi; kurnan sana keessaa tokko yoo bade, ibsaa ibsitee mana ishee hartee, hamma argattutti dhimmitee in barbaaddi mitii ree?
Yommuu argattus firoota isheetii fi olloota ishee waamtee, 'Meetii koo isa na duraa bade waanan argadheef anaaf gammadaa!' in jettiin.
Akkuma kanatti cubbamaan tokko yaada garaa isaa geddaratee, gara Waaqayyootti yommuu deei'u, ergamoonni Waaqayyoo akka itti gammadan isinittan hima" jedhe.

Gaaf tokko immoo Yesus "Namni tokko ilmaan lama qaba ture.
Inni quxisuun abbaa isaatiin, 'Yaa abbaa ko qabeenya kee keessaa kan na ga'u hirmaata koo naa kenni!' jennaan abbaan isaanii waan qabu hundumaa ilmaan isaa lamaaniif hire,
Guyyaa baay'ee utuu hin turin ilmi namichaa inni quxisuun, kan isa ga'e hundumaa calleeffatee, mana abbaa isaatii ba'ee biyya fagoo dhaqe; achitti akka malee jiraachuu isaatiin horii isaa hundumaa akkasumaan bittimse.
Yeroo inni waan qabu hundumaa fixetti, beelli jabaan isaa biyya sanatti bu'e, kanaafis baay'ee rakkate.
Warra biyyasii keessaa gara isa tokkoo dhaqee itti of gate; namichis waan godhu dhabnaan, booyyee haa tiksuuf lafa darabaa isaatiitti isa erge.
Baay'ina beela isaa irraa kan ka'es qola booyyeen nyaatuun illee garaa isaa guuttachuu in kajeela ture, garuu isuma iyyuu argachuu hin dandeenye.
"Yommus gurbichi yaada isaa naanneefatee, 'Hojjetoonni guyyaa abbaa kootiif hojjetanii buddeenni isaan irraa hafu nama meeqa? Ani garuu asitti beelaanan badduu ba'a.
Ka'ee gara abbaa koo dhaqeetan, "Yaa abbaa ko, Waaqayyoon, sis yakkeera;
si'achis ilma kee jedhamuun anaaf hin ta'u, hojjetoota kee keessaa akka isa tokkoo na godhadhu'" jedhaan.
Ka'ees gara abbaa isaa dhaquudhaaf karaa irra bu'e; amma illees fagoodhaa utuu inni dhufuutti jiruu, abbaan isaa fuulleetti isa argee garaan isaa mooga'e; itti fiigees ilma isaatti marmee dhungates.
Ilmi isaa garuu, 'Yaa abbaa ko, ani Waaqayyoon, sis yakkeera, si'achis ilma kee jedhamuun anaaf hin ta'u' jedheen.
Abbaan isaa garuu ergamtuu isaatiin, 'Dafaatii uffata isa keessaa caalu fidaatii itti uffisaa, amartii warqees quba isaatti kaa'aa, kophees miilla isaatti kaa'aa.
Tuntunicha isa coomaa sana fidaatii qalaa, in nyaanna in gammannas.
Ilmi koo kun du'eedhuma ture deebi'ee jiraate, badee ture in argames jedhe; hundumtinuus itti gammadan.
"Ilmi namichaa inni angafni lafa qotiisaa turee, deebi'ee manatti yommuu dhi'aate sagalee weedduutii fi kan sirbaa dhaga'e.
Yommus ijoollota keessaa isa tokko ofitti waamee, 'Maaltu argame?' jedhee, gaafate.
Gurbichi immoo deebisee, 'Obboleessa keetu deebi'ee gale; kanaafis nagaadhaa fi fayyaatti waan isa argateef, abbaan kee tuntunoo isa coomaa qalchiise' jedheen.
Kana irratti ilmi inni angafni aaree manatti galuu dide; abbaan isaa yommus gad itti ba'ee, ol haa galuufis guddisee isa kadhate.
Inni garuu deebisee abbaa isaatiin, 'Ilaa, ani waggoota kana hundumaa akka garbichaatti siif hojjechuuttan jira; takkaas abboommii kee didee hin beeku, ati immoo ilmoo reetii tokko illee hiriyoota koo wajjin akkan itti gammaduuf takkaa anaaf laattee hin beektu.
Amma garuu ilmi kee inni qabeenya kee hundumaa gaalamootaa wajjin fixe kun, deebi'ee dhufnaan tuntunoo coomaa isaa qalteefii?' jedhe.
Abbaan isaa immoo, 'Yaa ilma ko, ati yeroo hundumaa anaa wajjin as jirta, wanti ani qabu hundinuus kan keeti.
Amma garuu obboleessi kee kun du'ee kan ture deebi'ee waan jiraateef, badees kan ture waan argameef cidha godhachuunii fi gammaduun nuuf in ta'a' jedhee deebiseef" jedhe.

Yesus bartoota isaatiin immoo, "Namni sooressi tokko, qabeenya mana isaa hundumaa irratti kan gaafatamuuf, hojii adeemsiftuu qaba ture; al tokko hojii adeemsiftuun isaa kun qabeenya isaa akka duraa bittimsaa jiru, namichatti in himame.
Yommus namichi ofitti isa waamsisee, 'Waa'ee keef kanan dhaga'u kun maal inni? Caaffata hojii adeemsisuu keetii, anaaf dhi'eessi! Si'achi itti fuftee hojii koo adeemsisuu hin dandeessu' ittiin jedhe.
Yommus hojii adeemsiftuun sun garaa isaatti yaadee, 'Gooftaan koo hojii adeemsisuu kana keessaa yommuu na baasu, maal gochuudhaafan jira? Soqaa hin danda'u, kadhachuuf immoo nan yeella'a' jedhee of gaafate.
'Yommuu ani hojii kana keessaa ba'u namoonni akka ofitti na fudhataniif, amma waanan godhu beekeera' jedhe;
Warra gooftaan isaa gatii irraa qabu hundumaa tokko tokkoon ofitti waamee, isa duraatiin, 'Gatiin gooftaa koo maaltu si irra jira?' jennaan,
namichi immoo, 'Dhadhaa ejersaa huuroo dhibba' jedhee deebise. Hojii adeemsiftuunis namichaan, 'Ho'u fiirmaa gatii si irra jiruu, taa'ii dafiitii shantama jedhii caafi.
Nama kan biraa tokkoon immoo, 'Gatii hammamiitu si irra jira?" jennaan, innis,'Qamadii guuboo dhibba' jedhe. Isa kanaanis, 'Ho'u fiirmaa gatii si irra jiruu, saddeettama jedhii caafi!' ittiin jedhe.
"Gooftichis hojii adeemsiftuu hin amanamne kana miliquu isaatiif in jaje; ijoolleen biyya lafa kanaa ijoollee ifaa irra kan caalu akka itti miliqanii walii wajjin jiraatan beeku.
Ani isinittan hima, qabeenyichi yommuu gatii dhabu mana bara baraatti akka simatamtaniif qabeenya biyya lafa irraa isa hin amansiifne kanaan firoota baafadhaa!" jedhe.

Yesus itti fufee, "Waan baay'ee xinnoo irratti' amanamaa kan ta'e, waan guddaa irrattis amanamaa in ta'a; waan baay'ee xinnoo irratti amanamaa kan hin ta'in waan guddaa irrattis immoo amanamaa hin ta'u.
Isin qabeenya biyya lafa irraa isa sobaa irratti kan hin amanamin, qabeenya isa dhugaa immoo eenyutu amanee isinitti kenna ree?
Qabeenya biyya lafaa isa kan keessan hin ta'initti erga amanamuu dhaabaattanii, kan keessan isa ta'uuf jedhu eenyutu isiniif kenna ree?
Garbichi tokko gooftota lamaaf abboomamuu hin danda'u; isa tokko jibbee, isa kaan jaallachuu, isa tokkoof of kennee isa kaan tuffachuu dha malee. Isinis akkasuma Waaqayyoo fi horiidhaaf hojjechuu hin dandeessan" jedhe.

Fariisonni warri horii jaallatan kana hundumaa dhaga'anii, Yesusitti ga'isan.
Inni garuu deebisee, "Isin namoota biratti qajeelota jedhamuu barbaaddu,Waaqayyo garuu garaa keessan keessa beeka, waan nama duratti ol fuudhame Waaqayyo duratti ciigga'amaa dha.
Seerrii fi raajonni hamma bara Yohannis cuuphaatti turan, 'ergasii immoo wangeela mootummaa Waaqayyootu lallabama, 'namni hundinuus dhiibbatee itti galuudhaaf yaalaa jira.
Garuu seerichi kan ittiin caafame keessaa gar tokkoon fidalaa illee hir'achuu irra, waaqnii fi lafti ija duraa baduutu salphata.
"Namni haadha manaa isaa hiikee kan biraa fuudhu hundinuu in ejja, dubartii abbaa manaa isheettii gargar baate kan fuudhus in ejja" jedhe.

Amma immoo, "Al tokko namichi sooressi tokko ture; innis uffata irraa fi jalaan dhagnatti toluu fi ijatti miidhagu gatiin isaa baay'ee kan guddate gegeddaruudhaan guyyuma guyyaatti qannootti jiraata ture.
Deegaan Alaazaar jedhamu, namummaan isaa guutummaatti madaa'e tokko immoo balbala kellaa isaa dura kaa'amee ture.
Inni achi ciisee hurraa maaddii sooressichaa irraa harca'ee gatamu illee nyaachuudhaaf in kajeela ture; saroonni immoo dhufanii madaa isaa in arraabu turan.
Gaaf tokko namichi deegaan sun du'ee, ergamoota Waaqayyootiin gara bukkee Abrahaamitti geeffame; sooressichis immoo du'ee awwaalames.
Qilillee keessaas dhiphachaa utuma jiruu ol ilaalee, Abrahaamin fagootti, Alaazaarinis bukkee isaatti arge.
Achumaanis, 'Yaa abbaa ko Abrahaam, naa oo'i; fiixee quba isaa bishaan cuuphee, arraba koo anaaf haa qabbaneessuufis Alaazaarin as anaaf ergi. Anoo ibidda kana keessatti dhiphachaan jira' jedhee waammate.
Abrahaam garuu, 'Yaa ilma ko, bara jireenya keetti carraa gaggaarii akka argatte yaadadhu; yommus Alaazaar immoo carraa gaggadhee argachaa ture. Amma garuu inni bal'inatti jira, ati immoo dhiphinatti jirta.
Kana hundumaa irratti immoo as gama keenyaa gara keessanitti darbuu warri barbaadan, akka hin dandeenyetti, achiis gara keenyatti akka hin ceenetti, bowwaa guddaan isaa nu gidduu jira' ittiin jedhe.
"Inni immoo deebisee, 'Egaa immoo yaa abbaa ko, mana abbaa kootti akka isa ergitu sin kadhadha.
Anoo obboloota shan qaba, isaanis as iddoo dhiphinaa kana akka hin dhufneef isaan haa akeekkachiisu' jedhe.
Abrahaam garuu, 'Isaan Museedhaa fi raajota qabu, isaan haa dhaggeeffatan' jedhee deebiseef.
Inni immoo, 'Waawuu, yaa abbaa ko Abrahaam, warra du'an keessaa tokko deebi'ee gara isaanii yoo dhaqe, yaada garaa isaanii geddaratu malee' jedhe.
Abrahaam immoo, 'Museedhaa fi raajota yoo dhaga'uu" dhaabaatan, warra du'an keessaa, tokko deebi'ee ka'u iyyuu dhugaa dha hin jedhan' ittiin jedhe" jedhe.

Yesus yommus bartoota isaatiin, "Gufannaan dhufuu hin oolu; garuu nama gufannaan karaa isaa dhufu sanaaf wayyoo.
Warra xixinnaa kana keessaa tokko gufachiisuu isaatii mannaa, dhagaan daakuu morma isaatti hidhamee galaana keessa utuu buufamee isaaf wayya ture.
Ofii keessanii of eeggadhaa; obboleessi kee yoo si yakke, jabeessi isa gorsi, inni yoo yaada garaa isaa geddarate dhiisiif.
Guyyaattis si'a torba si yakke, si'a torbanuu immoo gara keetti deebi'ee, 'Nan gaabbe anaaf dhiisi!' yoo siin jedhe dhiisuufiitu siif ta'a" jedhe.

Ergamoonni yommus gooftichaan, "Amantii keenya nuuf guddisi!" jedhan.
Gooftichi immoo deebiseefii, "Amantii hamma ija sanaaficaa kan geessu utuu qabaattanii, qilxuu kanaan, 'Buqqa'ii galaana keessa dhaabami!' in jettu; innis isiniif in abboomama" jedheen.

Yesus, "Isin keessaa tokko hojjetaa qotiisa qotu yookiis horii tiksu yoo qabaate, hojjetichi hojiidhaa yommuu galu achumaan, 'As taa'ii nyaata nyaadhu!' in jedhaanii ree?
'Nyaata qopheessii anaaf dhi'eessi, hamma ani nyaadhee dhugutti wayyaa kee marxifadhuu anaaf ergami! Kana booddee atis in nyaatta in dhugda' in jedhaan mitii ree?
Hojjetaa kanas isa itti ajajame waan raawwateef in galateeffataa ree?
Isinis immoo kan itti ajajamtan hundumaa yommuu raawwattan, 'Hojjechuun kan nu irra jiru duwwaa waan hojjenneef, galateeffamuun nuuf hin ta'u' jedhaa!" isaaniin jedhe.

Yesus Yerusaalem utuu dhaquu Samaariyaadhaa fi Galiilaa keessa darbe.
Akkuma inni ganda tokkotti galeen, namoonni kudhan dhukkuba lamxii kan dhukkubsatan itti dhufan. Isaan fagoo dhaabatanii,
sagalee isaanii ol fudhatanii, "Yaa Yesus barsiisaa nu maari!" jedhaniin.
Yesus isaan ilaalee, "Dhaqaa luboota of ilaalchisaa!" jedheen; isaan immoo dhaqaa utuu jiranii in qullaa'an.
Tokko isaan keessaa akka fayye arginaan, sagalee guddaadhaan Waaqayyoof hooqubaa dhi'eessaa, deebi'ee gara Yesusin dhufe.
Miilla Yesus jalatti adda isaatiin lafa dha'ee isa galateeffates; inni nama Samaariyaa ture.
Yesus deebisee, "Namoota kudhantoo qullaa'ee, salganuu meerree ree?
Isa orma kana irraa kan hafe namni Waaqayyoof hooqubaa dhi'eessuudhaaf deebi'e hin argamnee?" jedhe.
Yesus yommus namichaan, "Ka'ii, dhaqi amantiin kee si fayyiseera" jedheen.

Yesus, mootummaan Waaqayyoo yoom akka dhufu warra Fariisotaatiin gaafatamee, deebii isaaniif deebise. "Mootummaan Waaqayyoo milikkitaan himamee hin dhufu.
Homtinuus, 'Ilaa as jira yookiis achi jira' hin jedhu; kunoo, mootummaan Waaqayyoo gidduu keessan jira" jedhe.

Itti fufees bartoota isaatiin, "Yeroon isin itti guyyoota ilma namaa keessaa guyyaa tokko illee arguudhaaf hawwitan in dhufa, hin argitanis.
'Iaa inni achi jira; yookiis inni as jira' isiniin jedhu, isinis immoo hin dhaqinaa duukaas hin fiiginaa !
Balaqqeessi bantii waaqaa gar tokkoo hamma gara kaaniitti balaqqeessa'ee akka ibsu, ilmi namaa guyyaa isaatti akkasuma in ta'a.
Haa ta'u iyyuu malee, kana dura, harka dhaloota si'anaa kanatti baay'ee dhiphachuunii fi raawwatee tuffatamuun isaaf in ta'a.
"Bara Nohitti akkuma ta'ee ture, bara ilma namaattis akkasuma in ta'a.
Namoonni hamma guyyaa Nohi markabatti galetti, bishaan badiisaas dhufee hunduma isaanii balleessetti, nyaachaa, dhugaa, fuudhaa, heerumaas turan.
Bara Looxis akkuma kana ta'ee ture, namoonni nyaachaa, dhugaa, bitaa, gurguraa, biqiltuu dhaabaa, mana ijaaraa turan.
Guyyaa Loox Sodoomii ba'etti garuu, ibiddii fi dhagaan boba'u waaqa irraa isaanitti roobee hunduma isaanii fixe.
Guyyaa itti ilmi namaa mul'atuttis akkasuma in ta'a.
"Guyyaa sanatti namni mana isaa keessaa ba'ee ala yoo jiraate, mi'i isaa immoo mana keessatti yoo duraa hafe isa fudhachuudhaaf manatti ol hin deebi'in; lafa qotiisaa kan jirus garagalee gara booddee isaa hin ilaalii!
Haadha manaa Loox yaadadhaa!
Namni jireenya isaa oolfachuu yoo barbaade, jireenyi isaa duraa hin fudhatama; jireenya isaa kan kennu garuu isa in oolfata.
Ani isinittan hima, halkan sana namoonni lama siree tokko irra in rafu, isaan keessaa inni tokko in fudhatama; inni kaan immoo in dhiifama.
Dubartoonni lama walii wajjin dhagaa tokkotti in daaku, isheen tokko in fudhatamti, isheen kaan immoo in dhiifamti.
Namoonni lama lafa qotiisaatti argamu, inni tokko in fudhatama inni kaan immoo in dhiifama]"jedhe.
Kana irratti bartoonni isaa, "Eessatti, yaa gooftaa?" jedhanii gaafannaan, Inni immoo, "Raqni iddoo" jirutti, gogocoroonni wal ga'u" jedhee isaaniif deebise.

Yeroo hundumaa kadhachuun akka isaaniif ta'u, kadhachuus akka hin dadhabne isaan barsiisuudhaaf, Yesus fakkeenya tokko isaanitti hime.
"Abbaan firdii Waaqayyoon hin sodaanne, namas hin safeeffanne tokko mandara tokko keessa ture.
Mandarichuma sana keessaa immoo haati hiyyeessaa tokko yeroo yerootti deddeebitee, 'Anaa fi isa anatti falmu gidduutti firdii qajeelaa anaaf kenni!' jettee, itti boossi turte.
Inni immoo ishee jalaa didee lafa irra duraa harkise; booddee garuu innumtuu, 'Waaqayyoon yoon sodaachuu dhaabaadhe, namas yoon safeeffachuu dhaabaadhe,
haati hiyyeessaa kun waan na dadhabsiiftuuf firdii kennuufii anaaf wayya, kanaa achi dhuftee ana nuffisiifti' jedhee ofitti dubbate" jedhe.
Gooftaan kana irratti, "Dhaggeeffadhaa, waan abbaan firdii jal'aan kun jedhu!
Waaqayyo immoo warra isaaf fo'amanii, guyyaa fi halkan gara isaatti iyyaniif dhugaa isaanii hin baasufii ree? Yookiis lafa irra duraa harkisaa ree?
Ani isinittan hima, dafee dhugaa in baasaaf; haa ta'u iyyuu malee, ilmi namaa yommuu dhufu amantii lafa irratti argata laataa?" jedhe.

Yesus namoota warra ofii qajeelummaatti jiraanna jedhanii, amanatanii, warra kaan hundumaa immoo tuffatanitti, fakkeenya kana dubbate.
"Jarreen lama kadhachuudhaaf mana qulqullummaatti ol galan; isaan fariisicha tokkoo fi amicha qaraxa fuudhu tokko turan.
Fariisichi fuula dura dhaabatee garaa isaa keessatti, 'Yaa Waaqayyo, akka namoota warra kaanii, warra saamtuu, jal'oota, ejjitoota yookiis akka qaraxxuu kanaa iyyuu waanan hin ta'iniif sin galateefadha.
Torban keessaa guyyaa lama nan sooma; waanan argadhu hundumaa keessaas kudhan keessaa tokko nan baasa' jedhee kadhate.
Inni qaraxa fuudhu sun garuu; achi fagaatee dhaabatee, ija isaan illee gara waaqaatti ol hin ilaalle; qoma isaa rukutachaa, 'Yaa Waaqayyo, ana nama cubbamaatti araarami! in jedhee ture malee.
Egaa isa Farisicha sana irra namichi qaraxa fuudhu kun Waaqayyo duratti qajeelaa ta'ee, gara mana isaatti akka deebi'e, isinittan hima; kan ol of qabu hundinuu gad in deebifama, kan gad of deebisu immoo ol in qabama" jedhe.

Yesus harka isaa akka isaan irra kaa'uuf, namoonni mucooliis immoo gara isaa in fidu turan; bartoonni kana yommuu argan, ifatanii isaan dhowwan.
Yesus garuu mucoolii sana ofitti waamee, "Lakkisaa, mucooliin gara koo haa dhufan, hin dhowwinaa, mootummaan Waaqayyoo warra akkasiitiif ta'awo.
Dhuguman isinitti hima, eenyu illee mootummaa Waaqayyoo akka mucaan simatutti kan hin simanne, itti hin galu" jedhe.

Gurguddoota Yihudootaa keessaa tokko, "Yaa barsiisaa gaarii, jireenya bara baraatti galuudhaaf maal godhu?" jedhee isa gaafate.
Yesus immoo deebiseefii, "Maaliif gaarii naan jetta? Waaqayyo isa tokkicha duwwaa malee, namni gaariin tokko illee hin jiru.
Abboommii isaa beekta, 'Hin ejjin, hin ajjeesin, hin hatin, sobaan nama irratti dhugaa hin ba'in, abbaa kee fi haadha keef ulfina kenni!'" jedhe.
Namichi immoo, "Kana hundumaa ijoollummaa kootii jalqabee raawwadheera" jedhe.
Yesus yommuu kana dhaga'e namichaan, "Amma illee wanti gochuun si hafe tokko jira, waan qabdu hundumaa gurgurii warra deegaadhaafis hiri, waaqa irratti badhaadhummaa in qabaatta; erga hirtee booddee immoo kottuu ana duukaa bu'i!" jedhe.
Namichi garuu yommuu kana dhaga'e, baay'ee sooressa waan tureef, baay'isee gadde.
Yesus gadda namichaa yommuu hubate, "Warra qabeeyyiidhaaf mootummaa Waaqayyootti galuun attam rakkisaa dha.
Sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
Warri kana dhaga'an immoo, "Egaa eenyutu fayyuu danda'a ree?" jennaan,
inni immoo, "Namaaf kan hin danda'amne, Waaqayyoof in danda'ama" jedhee deebiseef.

Phexros yommus, "Kunoo, nuyi qe'ee keenya dhiifnee si duukaa buuneerra" jedhe.
Yesus immoo "Dhuguman isinitti hima, namni hundinuu mana, haadha manaa yookiis obboloota, yookiis abbaa fi haadha, yookiis ijoollee sababii mootummaa Waaqayyoof jedhee dhiise,
bara jireenya isaatti dachaa baay'ee caalchisee in argata; bara dhufutti immoo jireenya bara baraatti in gala" isaaniin jedhe.

Yesus ergasii bartoota kudha lamaan kophaatti fudhatee, "Kunoo gara Yerusaalemitti ol ba'uu keenya, waa'ee ilma namaatiif raajotaan kan caafame hundinuus in raawwatama.
Harka warra saba Waaqayyoo hin ta'initti in kennama, itti in ga'ifama, in arrabsama, ittis in tufama;
isa in reebu, in ajjeesus, inni immoo guyyaa sadaffaatti du'aa in ka'a" isaaniin jedhe.
Isaan garuu iji dubbichaa isaan duraa dhokatee waan tureef, dubbii kana keessaa waan tokko illee hin hubanne, waan jedhames hin qabanne.

Yesus Yerikootti yommuu dhi'aate, namichi jaamaan tokko karaa dura taa'ee, in kadhata ture.
Sagalee namoota danuu karicha irratti dhageenyaanis, maal akka ta'e warra darbuutti jiran gaafate.
Isaan immoo, "Yesus nama Naazireet sanatu asiin darbaa jira" jedhanii itti himan.
Kanaaf inni iyyee, "Yesus, ilma Daawit na maari!" jedheen.
Warri fuula dura adeeman immoo calluma jechisiisuuf isa ifatan; inni garuu ittuma caalchisee iyyee, "ILma Daawit, na maari" jedhe.
Yeroo sanatti Yesus dhaabatee, namicha jaamaa sana gara isaatti akka fidaniif abboome; namichis gara isaattiin dhi'aate.
Yesus immoo, "Maal akkan siif godhu barbaadda?" jedhee isa gaafate; kana irratti inni, "Agartuu koo akka naa deebiftu, gooftaa ko" jedhee deebiseef.
Yesus immoo,"Amantiin kee si fayyiseera'o, agartuun kee siif haa deebi'u" ittiin jedhe.
Achumaanis agartuun isaa deebi'eef; namichis Waaqayyoof hooqubaa dhi'eessaa, Yesus duukaa bu'e. Namoonni sun hundinuus kana yommuu argan Waaqayyoof galata galchan.

Yesus Yerikoo dhufee keessa darbe.
Namni Zakewos jedhamu tokko achi ture; inni angafa warra qaraxxuu badhaadhaas ture.
Zakewos kun Yesus isa kam akka ta'e baruu barbaade; garuu namoonni waan baay'ataniif, hojjaan isaas gabaabaa waan tureef, isa arguu hin dandeenye.
Yesus karaa sana irra akka darbu yommuu beeke, namichi isa arguudhaaf dura fiigee, qilinxoo tokko yaabe.
Yesus iddoo sana yommuu ga'e, ol ilaalee, "Yaa Zakewos, dafii gad bu'i, har'a mana kee ooluun anaaf ta'ao" jedheen.
Zakewosis dafee gad bu'ee, gammachuudhaan Yesusin simate.
Jarri kana arganii, "Keessummummaaf mana nama cubbamaa kanaa dhaqe" jedhanii, hundumti isaanii Yesus irratti guunguman.
Zakewos garuu, ka'ee gooftichaan, "Yaa gooftaa walakkaa qabeenya kootii warra deegaadhaaf nan kenna, kana malees eenyu irraa illee waan tokko giddisiisee fudhadheera yoon ta'eef, dachaa afur nan baasaaf' jedheen.
Yesus deebiseefii, "Har'a fayyinni maatii kanaaf ta'eera; namni kunis immoo ilma Abrahaami'o.
Ilmi namaa isa bade barbaaduudhaaf fayyisuudhaafis dhufeera" jedhe.

Namoonni dubbii isaa utuu dhaggeeffachaa jiranii, Yerusaalemitti waan dhi'aateef, jarris mootummaan Waaqayyoo yommusuma kan mul'atu waan isaanitti fakkaateef, Yesus dabalee fakkeenya kana isaanitti hime.
"Abbaan qoroo tokko mootummaa fudhatee deebi'uudhaaf, biyya fagoo dhaqe.
Garboota isaa keessaa namoota kudhan ofitti waamee, adda addaan warqee waqeeta tokko tokko itti kennee, 'Hamma ani deebi'utti ittiin bitaa gurguraa' jedhe.
Namoonni biyya isaatii garuu isa jibbanii, 'Namni kun nu irratti akka mo'u hin barbaannu' jedhanii akka himaniif, jaarsolii booddee isaatii duukaa errgan.
Abbaan qoroo sunis mootummaa fudhatee erga deebi'ee booddee, horii isa isaan bira jiru kanaan hammam akka ittiin buufatan beekuudhaaf, garboota sana waamsise.
Inni duraa, 'Yaa gooftaa, warqee ati anatti kenniteen warqee waqeeta kudhan buufadheera' jedheen.
Mootichi immoo, 'Ba'eessa goote, garbicha gaarii nana, waan baay'ee xinnoo irratti waan amanamteef, ani immoo mandara kudhan akka mootuuf siifan kenna' jedheen.
Inni lammaffaanis dhi'aatee, 'Yaa gooftaa, warqee ati anatti kenniteen, warqee waqeeta shan buufadheera' jedhe.
Isa kanaanis, 'Atis immoo mandaroota shan irratti mo'i!' jedhe.
Inni sadaffaan immoo dhi'aatee, 'Yaa gooftaa, warqeen kee inni ani erbeedhaan maree dhoksee kaa'e kunoo ti;
ati nama jabaa, kan hin kaa'in kan fudhattu, kan hin facaasinis kan galfattu waan taateef si sodaadheen ture' jedhe.
Gooftaan isaa immoo, 'Ati garbicha waa'ee in baafnee nana, dubbiidhuma keetiin sittan farada. Ani nama jabaaa akkan ta'e, kanan hin kaa'in akkan fudhadhu, kanan hin facaasinis akkan galfadhu erga beektee,
warqee koo warra dhalatti fuudhan bira maaliif anaaf hin keenye ree? Silaa'oo deebii kootti horii koo dhala isaa wajjin nan fudhadhan ture' jedheen.
Ergasii namoota achi dhaabataniin, 'Warqicha harkaa fuudhaa, isa waqeeta kudhan qabuuf kennaa!' jedhe.
['Yaa gooftaa innoo amma iyyuu waqeeta kudhan qaba' jedhaniin.]
'Ani isinittan hima, isa fudhatee waa qabu hundumaaf itti dabalamee in kennama, kana kan hin qabne garuu innumti inni qabu iyyuu isa duraa in fudhatama.
Amma garuu diinota koo warra isaan irratti mo'uu koo hin barbaanne kana, as fidaa ija koo duratti isaan gorra'aa!' jedhee abboome." jedhe.

Yesus kana erga dubbatee booddee gara Yerusaalemitti adeemuu isaa itti fufe.
Betfaageedhaa fi Bitaaniyaatti, gaara "Gaara ejersaa" jedhamuttis yommuu dhi'aate, bartoota isaa keessaa lama erge.
"Ganda fuullee keessan jiru sana dhaqaa, akkuma achi galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii as fidaa.
Namni, 'Maaliif hiiktu?' jedhee yoo isin gaafate, 'Gooftaatu dhimma isaa qaba' ittiin jedhaa" jedhe.
Bartoonni ergaman dhaqanii, akkuma Yesus isaanitti hime ta'ee argatan.
Utuu isaan ilmoo harree [yaabbii] sana hiikuutti jiranii, warri horii kanaa, "Maaliif ilmoo harree kana hiiktu?" jedhanii isaan gaafatan.
Isaan immoo, "Gooftaatu dhimma isaa qaba" jedhanii deebisaniif.
Akkasitti harree sana Yesusiif fidan, uffata isaanii irra buusanii Yesusin irra kaa'an.
Yesus yaabbatee utuu adeemuu, namoonni uffata isaanii karaa inni irra darbu irra afan.
Mandara Yerusaalemitti dhi'aachaa, gad bu'a gaara ejersaa yommuu ga'e, tuuti bartootaa hundumti isaanii hojii dinqisiisaa argan hundumaaf gammadanii, sagalee guddaadhaan Waaqayyoof galata dhi'eessuutti ka'an.
"Mootiin ergamee maqaa Waaqayyoo gooftaatiin dhufu, galateeffamaa dha; nagaan waaqa irratti, hooqubaanis ol waaqa gubbaatti" jedhan.
Tuuta jaraa keessaa Fariisonni tokko, "Yaa barsiisaa, bartoota keetti dheekkami!" jedhaniin.
Yesus immoo, "Ani isinittan hima, isaan kun calluma utuu jedhanii, dhagoonni kun in iyyu turan" jedhee deebiseef.

Yesus itti dhi'aatee mandara Yerusaalem yommuu arge, in boo'eef.
"Har'uma illee, ati nagaadhaaf kan siif ta'u utuu beektee, attam gaarii ture; amma garuu wanti kun ija kee duraa dhokatee jira.
Guyyoonni itti diinonni kee dallaa sitti ijaaran, si marsan, karaa hundumaanis si cunqursan, sitti dhufuuf jiru.
Bara Waaqayyo itti si fayyisuu dhufe waan hin beekneef si, ijoollee kee warra masaraa kee keessa jiranis lafatti isin in dabalu, dhagaa wal irra kaa'ame hundumaas wal irratti siif hin dhiisan" jedhe.

Yesus mana qulqullummaatti galee, warra bitanii" gurguraa jiran manicha keessaa baasuutti ka'e.
Isaanitti dheekkamee, "'Manni koo mana kadhataa ti' jedhamee caafameera, isin garuu holqa hattuu isa godhattan" jedhe.

Yesus guyyaa guyyaatti mana qulqullummaa keessatti barsiisaa ture; luboonni warri angafoonnii fi barsiisonni seeraa, maanguddoota jaraa ofitti dabalanii, isa balleessuu barbaadan.
Haa ta'u iyyuu malee, warri kaan hundinuu yaada guutuudhaan dubbii isaa dhaggeeffachuutti waan qabamaniif waa isa gochuudhaaf fucha hin arganne .

Gaaf tokko Yesus mana qulqullummaa keessatti namoota barsiisaa, wangeelas lallabaa utuu jiruu, luboonni warri angafoonnii fi barsiisonni seeraa, maanguddootaa wajjin isa biraan ba'anii,
"Gooftummaa maaliitiin akka kana gootu, yookiis gooftummaa kana eenyu akka siif kenne nutti himi!" ittiin jedhan.
Inni immoo isaanitti deebisee "Anis immoo gaaffii tokkon isin gaafadha;
cuuphaan Yohannis cuuphe Waaqayyo biraa moo, nama biraa abboomame? Natti himaa!" jedhe.
Isaan kana irratti dudubbatanii, "'Waaqayyo biraa yoo jenne, 'Yoos immoo maaliif dubbii isaa hin amanin ree?' nuun jedha.
'Nama biraa, yoo jenne immoo, Yohannis raajii ta'uu isaa amanee waan fudhateef, sabni kun, hundinuu dhagaadhaan nu rukuta" waliin jedhan.
Kanaaf, "Nu'oo eessaa akka abboomame hin beeknu" jedhanii deebisaniif.
Yesus yommus, "Anis gooftummaa maaliitiin akkan kana godhu isinitti hin himu" isaaniin jedhe.

Yesus itti aansee fakkeenya kana namootatti hime; "Namichi tokko muka waynii baay'ee lafa isaa irra dhaabee, namoota hojjetanii eeganiis, isaa wajjin ija isaa irraa hirmaatanitti kennatee biyya tokko dhaqe; achis baay'ee ture.
Yeroon isaa yommuu ga'e, warri waynicha eegan ija isaa irraa itti haa kennaniif, hojjetaa isaa tokko itti erge; isaan garuu hojjetaa sana reebanii harka isaa duwwaa isa gad dhiisan.
Hojjetaa kan biraa immoo itti erginaan, isas reebanii, salphisanii, harka isaa duwwaa isa gad dhiisan.
Isa sadaffaas immoo itti erginaan, isa madeessanii, dallaa waynichaa keessaa daddarbatanii, gad baasan.
"Ergasii abbaan waynichaa 'Maal godhu? Amma immoo ilma koo isa jaallatamaa ittan erga, tarii isa in safeeffatu ta'a' jedhe.
Warri eegduun garuu yommuu isa argan, 'Isa kana abbaa waynichaa kan dhaalu, kottaa dhaalli isaa nuuf akka ta'utti isa in ajjeefnaa!' waliin jedhan.
Akkuma jedhanis dhaabaa waynichaa keessaa diidatti baasanii, isa ajjeesan. Egaa abbaan waynichaa maal isaan godha laata ree?
In dhufa, warra eegduu sanas in fixa, waynicha immoo kan biraatti in kennata" jedhe. Kana dhageenyaanis namoonni, "Waaqayyo kana haa oolchu!" jedhan.
Yesus garuu gara isaanii ilaale; "Egaa immoo 'Dhagichi mana, ijaartuun tuffatan, inni dhagaa mataa golee qajeelchu ta'e' jedhamee kan caafame maal jechuu dha ree?
Dhagaa sana irratti kan kufu hundinuu in caccaba, dhagichi nama irratti yoo kufe garuu, isa in buruqsa" jedhe.
Barsiisonni seeraa fi luboonni warri angafoonni Yesus fakkeenya kana waa'ee isaanii irratti akka dubbate baranii, yommusuma achitti isa qabuu barbaadan; garuu namoota sodaatan.

Kanaafis isaan isa in gaadu turan; waan inni dubbatuun isa qabatanii, gooftummaa isa biyya bulchutti dabarsanii kennuudhaafis, keettoo nama nagaa of fakkeessanii caqasaniif itti kaa'atan.
Isaan yommus, "Yaa barsiisaa, dubbiin ati dubbattuu fi barsiifni ati barsiiftu qajeelaa akka ta'e nuyi beekna; nama utuu wal hin caalchisin karaa Waaqayyoo dhugaatti in barsiifta.
Egaa, mootii warra Roomaatiif gibira baasuun seera moo seera miti?" jedhanii isa gaafatan.
Inni garuu haxxummaa isaanii argee,
"Horii ittiin bittanii gurgurtan tokko anatti argisiisaa; bifa eenyuutu, caaffata eenyuutus horicha irra, jira?" jennaan, isaan immoo, "Kan mooticha warra Roomaa ti" jedhan.
"Yoos immoo mootichaaf, kan fudhachuun isaaf ta'u, Waaqayyoofis kan fudhachuun isaaf ta'u kennaa!" ittiin jedhe.
Isaanis deebii isaatti dinqifatanii calluma jedhan malee, isa inni dubbate kanaan namoota sana duratti isa qabuu hin dandenye.

Kana booddees warra Saduqootaa keessaa jarreen tokko, warri du'aa ka'uun hin jiru jedhan, Yesusin gaaffii gaafachuudhaaf dhufanii,
"Yaa barsiisaa, 'Namni tokko niitii fuudhee dhala utuu hin godhatin yoo du'e, obboleessi isaa niitii sana fuudhee sanyii obboleessa isaatiif haa dhaabu!' jedhee, Museen seera keessatti nuuf caafeera.
Kunoo, obboloonni torba turan; inni angafni niitii fuudhee, dhala utuu hin godhatin du'e.
Inni lammaffaan ishee fuudhee irraa du'e;
inni sadaffaanis ishee fuudhee, akkasumas hamma isa torbaffaatti, hundinuus utuu dhala hin godhatin du'an.
Hundumaa booddee dubartittiin immoo duute.
Egaa torbanuun isaanii niitummaatti ishee fuudhaniiru'otii, guyyaa du'aa ka'uutti isaan keessaa isa kamiif haadha manaa 'ta'uuf jirti ree?" jedhan.
Kanaaf Yesus deebisee, "Ijoolleen namaa bara biyya lafa kanaa irra jiraatanitti, in fuudhu in heerumus;
bara biyya isa dhufuu keessa jiraachuudhaaf, du'aa ka'uudhaafis, warri ayyaana argatan garuu, hin fuudhan, hin heerumanis.
Du'aa erga ka'anii deebi'anii du'uu hin danda'an, ergamoota Waaqayyoo fakkaatanii, warra du'aa ka'an waan ta'aniifis ijoollee Waaqayyoo ta'u malee.
Museen iyyuu waa'ee daggala boba'uu yeroo caafetti, Waaqayyoon 'Gooftaa Abrahaam, gooftaa Yisihaq, gooftaa Yaaqoob' jedhee waameera; kanaanis warri du'an akka du'aa ka'an mul'iseera.
Ammas gooftaan, Waaqayyo warra du'anii miti, Waaqayyo warra jiranii ti malee; isaaf hundinuu jiraatoo dha'o" isaaniin jedhe.
Kana irratti barsiisota seeraa keessaa gar tokko deebisanii, "Yaa barsiisaa, ba'eessa dubbatte" ittiin jedhan.
Ergasii isaan deebi'anii gaaffii tokko illee isa gaafachuudhaaf ija hin jabaanne.

Yesus garuu, "Attamitti namoonni, 'Kristos ilma Daawit' jechuu danda'u?" jedhee isaan gaafate.
"Daawit immoo macaafa faarfannaa keessatti akka jedhu, gooftichi gooftaa kootiin, 'Gara, mirga koo taa'i;
hamma ani diinota kee ejjeta miilIa kee siif godhutti' jedhe.
Egaa Daawit 'Goooftaa koo' jedhee erga isa waamee, attamitti immoo ilma isaa ta'a ree?" jedhe.

Namoonni hundinuu utuu dhaggeeffatanii Yesus bartoota isaatiin,
"Barsiisota seeraa warra wayyaa dhedheeraa uffatanii lafaan haraa naanna'an, gabaa keessattis namoonni gugguufanii akka nagaa isaan gaafatan jaallatan, akkasumas mana sagadaa keessaa taa'umsa ol aanu, lafa cidhaattis iddoo ulfinaa fo'atan irraa of eeggadhaa!
Isaan kun warra fucha eeggatanii bultoo haadha hiyyeessaa duraa fixanii, fakkeessaadhaaf immoo kadhata isaanii dheeressanii dha; egaa isaan kanatti yakka caalaatu itti murama" jedhe.



Yesus achi ilaalee, badhaadhonni kennaa isaanii qodaa buusii keessa utuu buusanii arge.
Haati hiyyeessaa tokkos sibiila diddiimtuu, kan akka saantiima lamaa, qodaa buusii kana keessa buusuu ishee arge.
Kana irratti inni, "Dhuguman isinitti hima, haati hiyyeessaa kun hunduma isaanii caalaa buufteetti.
Isaan kun hundinuu bultoo isaanii irraa hafee kan kaa'atan keessaa qodaa buusii keessa buusan; isheen kun garuu danuu hiyyuma ishee keessaa, har'a ittiin buluudhaaf kan qabdu hundumaa qodicha keessa buufte" jedhe.

Isaan keessaa kaan waa'ee dhagaa mimmiidhagaadhaa fi gati-jabeessaan, kennaa wareegaatiinis miidhagfamuu mana qulqullummaa dubbatan.
Kana irratti Yesus, "Kan isin ilaaltan kun hundinuu dhagaan tokko illee wal irratti utuu hin hafin, yeroon inni itti diigamu in dhufa" isaaniin jedhe.
Isaan immoo; "Yaa barsiisaa kun yoom ta'a? Wanti kun yommuu ta'uudhaaf jedhu immoo milikkinni isaa maali?" jedhanii isa gaafatan.
Yommus Yesus, "Hubadhaa, hin gowwoomfaminaas! Baay'een, 'Ani Kristos, yerichi eeggatames ga'eera' jechaa maqaa kootiin in dhufu. Isin garuu isaan duukaa hin dhaqinaa!
Lolaa fi raafamuu biyyaa yommuu dhageessan hin sodaatinaa! Kan akkasii kun duraan dursee ta'uun irra jira'o; garuu dhumni achumaan hin ta'u" jedhe.
Itti fufees, "Sabni saba irratti, mootummaanis mootummaa irratti in ka'a;
socho'i lafaa gurguddaan beellii fi dha'ichis biyya hundumaatti in ta'a, wanti rom'isiisaanii fi milikkinni gurguddaanis waaqa irraa in mul'ata.
Wanti kun hundinuu utuu hin ta'in dura, isin in qabu, isin in ari'atus; yaa'ii warra mana sagadaatti, mana hidhaattis dabarsanii isin in kennu; anaaf jettanii fuula moototaatti, fuula abboota biyyaattis in geeffamtu.
Kanaanis karaa ittiin dhugaa naa baatan in argattu.
'Maal jennee falmanna' jettanii yaadda'uu akka is in hin barbaachifne garaatti qabadhaa.
Anuu akka ta'utti akka dubbattaniif ogummaa, warri isinitti falman dura dhaabachuu yookiis ittiin mormuu hin dandeenye isiniifan kenna.
Warri isin hore, obboloonni, aantiin keessanii fi firri keessan illee dabarsanii isin in kennu; isin keessaas kaan in ajjeesu.
Hundinuu anaaf jedhanii isin in jibbu.
Garuu rifeensi mataa keessanii tokko illee hin badu.
Egaa rakkina obsuu keessaniin jireenya keessan isa dhugaa in argattu" jedhee isaaniif deebise.

"Yesus itti fufee, "Yerusaalem loltuudhaan marfamuu ishee yommuu argitan garuu, diigamuun ishee akka dhi'aate beekaa.
Yommus Yihudaa kan jiran gara gaarotaatti haa baqatan, mandarattii keessa kan jiranis ba'anii haa adeeman, biyya keessa kan jiranis mandarattiitti ol hin galin.
Guyyoonni kun 'Guyyoota adabaa ti'o', kan caafame hundinuu haa raawwatamuuf.
Garuu guyyoota sanatti dubartoota ulfaa fi warra hoosisaniif wayyoo! Gidiraan jabaan biyyicha irratti, dheekkamsis saba kana irratti in dhufa.
Kaan qara billaatiin in du'u, kaan immoo biyya hundumaatti in booji'amu; Yerusaalemis saba Waaqayyoo warra hin ta'iniin irra in ejjetamti, kunis hamma barri, warra saba Waaqayyoo hin ta'initti kenname raawwatamutti" jedhe.

Itti fufee, "Milikkinnis biiftuutti, ji'atti, urjootatti in ta'a; lafa irratti sabni hundinuu, in muddama, huursaadhaa fi dha'aa galaanaa kan akka isaatii dhaga'amee kan hin beekne irraa kan ka'es, waan godhu in wallaala.
Namoonni naasuudhaaf isa biyya lafaatti dhufu sodaatanii eeggachuu irra kan ka'e in laafu, humnoonni bantii waaqaa keessaa in raafamu.
Yommus ilmi namaa humnaa fi ulfina guddaadhaan duumessa keessa utuu dhufuu in argu.
Kun hundinuu ta'uu yommuu jalqabu, mataa keessan ol qabadhaa, ol ilaalaas, furamuun keessan dhi'aateera" jedhe.

Ergasii Yesus fakkeenya kana isaanitti hime, "Muka harbuu, mukkeetii, hundumaas ilaalaa.
Latuu damee isaanii ilaaltanii, bonni akka dhi'aate in hubattu.
Akkasuma isin immoo kun hundinuu akka ta'u yommuu argitan, mootummaan Waaqayyoo akka dhi'aate beekaa.
Dhuguman isinitti hima, wanti kun hundinuu hamma raawwatamutti dhaloonni si'anaa kun hin dhumu.
Waaqnii fi lafti darbuuf jiru, dubbiin koo garuu gonkumaa hin darbu" jedhe.

Yesus yommus, "Gad-dhiisiitti jiraachuudhaan, machiidhaan, yaaddoo jireenyaatiinis yaada garaa keessanitti ba'aa fiddanii akka kiyyoon bineensa qabutti guyyichi sun dingata akka isin irra hin baanetti of eeggadhaa.
Akkuma kanatti namoota guutummaa biyya lafaa irra jiraatan hundumaa irra in ba'ao.
Yeroo hundumaa dammaqaa, wanta ta'uuf jedhu kana hundumaa jalaa ba'uudhaaf, ilma namaa duras dhaabachuudhaaf humna akka argattaiif kadhadhaa" jedhe.
Yesus guyyaa guyyaa mana qulqullummaa keessatti barsiisee, galgala galgala immoo gara gaara "Gaara ejersaa" jedhameetti ba'ee, achi bula ture.
Namoonni hundinuu ganama obboroodhaan isa bira dhufanii, mana qulqullummaa keessatti dubbii isaa in dhaggeeffatu turan.



Ayyaanni Maxinoo, Faasiikaa jedhamee inni waamamu dhi'aa'tee ture.
Luboonni warri angafoonnii fi barsiisonni seeraa saba sana waan sodaataniif, karaa ittiin Yesusin ajjeesisuun ta'u in barbaadu turan.
Yommus Seexanni, Yihudaa nama biyya Keriyot warra kudha lamaan keessaa tokko isa turetti gale;
yommus inni ba'ee attamitti Yesusin isaanitti dabarsee kennuu akka danda'u luboota warra angafoota, dura-buutuu eegduu mana qulqullummaa wajjinis in mari'ate?
Isaan immoo, gammadanii horii isaaf kennuudhaaf in abdachiisan.
Kana irratti Yihudaan itti wilii galee, yeroo tuuti jaraa bira hin jirretti isaanitti dabarsee isa kennuudhaaf qoofnii in barbaada ture.

Ayyaanni Maxinoo guyyaan itti hoolaan Faasiikaa qalamuun ta'u geenyaan,
Yesus Phexrosii fi Yohannisin ergee, "Dhaqaa, irbaata Faasiikaa akka nyaannuuf nuuf qopheessaa!" jedheen.
Isaan immoo, "Eessatti akka qopheessinu jaallatta?" jedhaniin.
Inni immoo "Yommuu asii dhaqxanii mandarichatti galtan, namni tokko okkotee bishaanii baatee isinitti in dhufa; isinis isa duukaa mana inni itti galu dhaqaa.
Abbaa manichaatiin, 'Manni keessummaa kan ani bartoota koo wajjin keessatti irbaata Faasiikaa nyaadhu eessa? siin jedha barsiisaan' jedhaa.
Namichi yommus mana mana irraa keessaa kutaa bal'aa tokko mi'a manaatiin kan guute isinitti in argisiisa, achitti qopheessaa!" jedheen.
Yeroo sanatti isaan dhaqanii akkuma inni isaanitti himetti argatanii, achitti irbaata Faasiikaa qopheessan.

Yeroon itti irbaata Faasiikaa nyaatan geenyaan, Yesus ergamoota isaa wajjin maaddiitti taa'e.
Inni isaaniin, "Dhiphachuu koo fuul dura irbaata Faasiikaa miilanaa isinii wajjin nyaachuudhaaf garaa koo guutuu hawweera.
Hamma gaafa mootummaa Waaqayyoo keessatti guutummaatti raawwatamutti, ani deebi'ee irbaata Faasiikaa akkan hin nyaanne isinittan hima" jedhe.
Xoofoo fudhatee, Waaqayyoof galata galchee, "Ho'aa, wal harkaa fuudhaa, dhugaa!
Ammaa jalqabee mootummaan Waaqayyoo hamma dhufutti daadhii waynichaattii akka ani hin dhugne isinittan hima" jedhe.
Buddeenas fuudhee, Waaqayyoof galata galchee, cabsee isaaniifis kennee, "Kun dhagna koo ti [isiniif kan kennamu, kanas seenaa kootiif godhadhaa!" jedhe.
Akkasumas irbaata booddee xooficha fudhatee, "Xoofoon kun kakuu isa haaraa dhiiga koo isa isiniif jedhee dhangala'uun dhaabatuu dha].
Garuu kunoo, harki isa dabarsee na kennuu anaa wajjin maaddii irra jira.
Ilmi namaa illee akkuma dur murtoo ta'etti in dhaqa, garuu namicha dabarsee isa kennu sanaaf wayyoo!" jedhe.
Isaan immoo, inni kana gochuudhaaf jiru isaan keessaa eenyu akka ta'e wal gaggaafatan.

Ergasii immoo nu keessaa eenyutu caala jechuu irraa kan ka'e ergamoota isaa gidduutti morkiin ka'ee ture.
Yommus Yesus, "Mootonni warra biyya lafaa gooftummaa isaanii saba isaanii irratti argisiisu; warri gooftummaa irra jiran sun immoo 'Gargaaroo biyyaa' ofiin jechisiisu:
Isin keessatti garuu akkas hin ta'in, isin keessaa inni hundumaa irra caalu akka isa hundumaa irra xinnaatuu haa ta'u malee, inni geggeessus akka isa warra kaaniif hojjetuu.
Isa maaddiitti taa'ee jiru moo, isa ergamutu caalaa guddaa dha ree? Isa maaddiitti dhi'aatee jiru mitii ree? Ani garuu isin gidduutti akka isa ergamuu ti.
Isin qorama koo keessatti warra anaa wajjin turtanii dha.
Abbaan koo mootummaa akka anaaf kaa'e, anis immoo akkasuma isiniif nan kaa'a.
Mootummaa kootti maaddii koo irraa in nyaattu, in dhugdu, teessota irra teessanii gosa Israa'el kudha lamaan keessatti firdii in kennitus" jedhe.

Yesus, "Simoon, Simoon, Seexanni akka namni qamadii gingilchu isin gingilchuudhaaf isin falmeera.
Ani garuu amantiin kee iddoodhaa akka hin badneef siif kadhadheera; ati yeroo itti gara kootti deebitutti, obboloota kee jabeessi!" jedhe.
Inni immoo, "Gooftaa, anoo sii wajjin gara hidhamuu, gara du'uus dhaquudhaaf qophaa'aa dha" jedhe.
Yesus deebisee, "Yaa Phexros, edana indaanqoon utuu hin iyyin na beekuudhuma kee iyyuu si'a sadii akka gantu, sittan hima" jedheen.

Yesus ammoo, "Horii, qalqalloo, kophees utuu hin fudhatin yeroo ani isin erge, waa isinitti hir'ate tureeree?" jennaaniin, isaan immoo, "Homtinuu nutti hin hir'anne" ittiin jedhan.
Inni immoo deebisee, "Amma garuu, horii, qalqalloos kan qabu haa fudhatu; namni waa hin qabne immoo wayyaa isaa gurguree billaa haa bitatu!
Macaafa keessatti, 'Warra seera cabsituutti lakkaa'ame' jedhamee kan caafame kun, anatti raawwatamuun akka ta'u isinittan hima; wanti na ilaalu hundinuu raawwatamuutti jira" jedhe.
Isaan immoo, "Ilaa, gooftaa, billaan lama as jira" jennaan, innis deebisee,"In ga'a" ittiin jedhe.

Yesus mandaricha keessaa ba'ee, akkuma amala isaa gara gaara ejersaa dhaqe; bartoonni isaas isaa wajjin dhaqan.
Iddoo sana yommuu ga'e, "Qoramatti akka hin galleef kadhadhaa!" isaaniin jedhe.
Inni hamma darbannaa dhagaa tokkoo isaanittii fagaatee, jilbeenfatees kadhachaa ture;
"Yaa abbaa, kun akka fedha kee yoo ta'e, xoofoo dhiphinaa ani fudhachuudhaaf jiru kana ana irraa fuudhi; garuu akka ani jaalladhe utuu hin ta'in, akka ati jaallatte haa ta'u!" jedhe.
Yommus ergamaan Waaqayyoo tokko isa jajjabeessuudhaaf waaqa irraa itti mul'ate.
Muddama isaa keessattis ittuma cimsee kadhate; dafqi isaas akka coccopha dhiigaa lafatti gad rooba ture.
Kadhata irraa ka'ee, gara bartoota isaa yommuu dhufe, bartoonni gaddaan waan bututaniif rafanii isa eegan.
Inni immoo, "Attamitti rafuu dandeessu? Ka'aa, qoramatti akka hin galleef kadhadhaa!" ittiin jedhe.

Utuu Yesus kana dubbachaa jiruu kunoo, tuuti jaraa dhufan; bartoota kudha lamaan keessaa tokko Yihudaa kan jedhamu isaan fidee, Yesusin dhungachuudhaaf gara isaatti dhi'aate.
Yesus garuu, "Yihudaa, dhungachuudhaan ilma namaa dabarsitee kennitaa?" jedheen.
Yesusii wajjin kan turanis waan ta'uuf jiru yeroo hubatanitti, "Yaa gooftaa, billaadhaan rukunnuu?" jedhan.
Tokko immoo isaanuma keessaa, garbicha angafa lubootaa rukutee, gurra isaa isa mirgaa irraa kute.
Yesus garuu, "Lakkisaa, wanti akkasii akka hin dabalamne" jedhee gurra namichaa isa cites qaqqabee fayyise.
Kana booddee Yesus luboota warra angafoota, "dura-buutuu eegduu mana qulqullummaa akkasumas maanguddoota warra isa qabuuf ba'aniin, "Akka warra saamtuu qabuudhaaf ba'aniitti billaadhaa fi bokkuudhaan yaatanii?
Guyyaa dhufaa darbaa mana qulqullummaatti, yeroo ani isinii wajjin ture hundumaatti harka keessan anatti hin buufne; amma garuu yeroon isiniif kennameera, aangoon dukkanaas in beekama" jedhe.

Kana booddee Yesusin qabanii, fuudhanii adeeman, gara mana angafa lubootaattis geessan; Phexros immoo irraa fagaatee duukaa in adeema ture.
Yeroo jarreen oobdii keessatti ibidda bobeessanii walii wajjin taa'anitti, Phexrosis isaan gidduu taa'e.
Inni gara ifaatti ba'ee teenyaan, intalli tokko ija itti baaftee, "Namichi kunis isaa wajjin ture" jette.
Inni garuu, "Intalattii nana, anoo isa hin beeku" jedhee gane.
Yeroo xinnoo booddee immoo namni kan biraa tokko isa argee, "Atis immoo isaan keessaa tokko" ittiin jedhe; Phexros garnu, "Ana miti, namicha nana" jedhe.
Akka sa'aatii tokkoo booddees kan biraa tokko immoo cimsee, "Dhuguma namichi kunis isaa wajjin ture, innoo nama Galiilaa ti" jedhe.
Phexros garuu, "Namicha nana, waan ati jettu kun iyyuu anaaf hin galu" jedhe; utuu inni kana dubbachaa jiruus indaanqoon in iyyite.
Gooftaan yommus garagalee Phexrosin ilaale Phexros dubbii gooftaa isa inni "Har'uma utuu indaanqoon hin iyyin si'a sadii na ganta" ittiin jedhee ture yaadatee,
gad ba'ee mararamee in boo'e.

Warri Yesusin qabanii eegaa turanis, isatti ga'isan, isa reebanis.
Akkasumas ija isaa hidhanii, "Eenyutu si rukute? Raajii keetiin nutti himi!" in jedhuun turan.
Kana malees immoo arrabsoo garaa garaa baay'eedhaan isa in arrabsu turan.

Yommuu bari'es maanguddoonni sabaa, luboonni warri angafoonni, barsiisonni seeraas walitti qabamnaan, Yesus yaa'ii isaanii duratti akka dhi'aatu godhan.
Isaanis, "Ati Kristos isa abdachiifame yoo taate nutti himi!" ittiin jedhan. Inni garuu, "Yoo ani isinitti hime iyyuu hin amantan,
yoo ani isin gaafadhes anaaf hin deebiftan;
garuu ilmi namaa ammaa jalqabee, gara mirga Waaqayyoo isa hundumaa danda'uu taa'uuf jira" jedheen.
Hundumti isaanii, "Egaa ati ilma Waaqayyoo ti moo ree?" jedhan; inni immoo, "Isa ta'uu koo isin iyyuu in jettu" jedhe.
Kana irratti isaan, "Nuyi ofii keenyaa afaan isaa irraa dhageenyeerra'o, dhugaa ba'uu kana irra caalu maal barbaachisa?" jedhan.



Kana booddee warri yaa'ii sana keessa jiran hundinuu ka'anii, Yesusin fuula Philaaxositti dhi'eessanii,
"Namni kun saba keenya karaa irraa kaachisuu isaa, mootii warra Roomaatiif gibira baasuun hin ta'u jedhee ittisuu isaa, ani Kristos mootii dha ofiin jechuu isaa qorree bira geenyeerra" jedhanii isa hadheessuutti ka'an.
Yommus Philaaxos, "Sii mootiin Yihudootaa?" jedhee isa gaafate; inni immoo, "Situ akkas jedhe" jedhee deebiseef.
Yeroo sanatti Philaaxos luboota warra angafoota, yaa'ii achi jiruunis, "Ani nama kana irraa yakka tokko illee hin arganne" jedhe.
Isaan garuu itti jabeessanii, "Kun barsiisa isaatiin biyya Yihudaa hundumaatti Galiilaadhaa jalqabee hamma asiitti iyyuu saba keenya raase" jedhan.

Philaaxos kana dhageenyaan nama Galiilaa ta 'uu isaa gaafate.
Yesus biyya Herodis bulchu keessaa ta'uu isaas yommuu hubate, gara Herodisitti isa erge; Herodis immoo yeroo sanatti Yerusaalem ture.
Inni Yesusin argee baay'ee gammade. Waa'ee Yesus waan dhaga'eef, yeroo dheeraadhaaf isa arguudhaaf in hawwa ture; dinqii Yesus hojjetu keessaas waa arguudhaaf abdate.
Kanaaf Herodis gaaffii baay'ee Yesusitti dhi'eesse, inni garuu homaa iyyuu hin deebifneef.
Luboonni warri angafoonni, barsiisonni seeraas achi dhaabatanii, jabeessanii isa hammeessan.
Herodis immoo loltuu isaa wajjin erga isa salphisee itti ga'ises booddee, uffata calaqqisaa itti uffisee Philaaxositti deebisee erge.
Herodisii fi Philaaxos duraan diina walii kan turan, gaafuma sana walitti firooman.

Philaaxos luboota warra angafoota, warra biyya seerratan, jaras walitti waame.
Isaaniin, "Namni kun namoota karaa irraa "kaachise jettanii, qabdanii gara kootti fiddan; kunoo, isinuma durattan isa qoree, waan ittiin isa hammeessitan keessaa yakka tokko illee namicha kana irraa hin arganne.
Herodisis akkasuma yakka waan isa irraa dhabeef deebisee nutti erge; waan firdii du'aatiin isa ga'u tokko illee akka inni hin hojjetin mul'ataa dha.
Kanaafis adabeen gad isa dhiisa" jedhe.
Wagguma, waggaan ayyaana Faasiikaatti warra hidhaman keessaa tokko isaaniif gad dhiisuun isa irra ture.
Namoonni sun hundinuu, "Nama kana balleessiittii Barabbaa gad nuuf dhiisi!" jedhanii itti iyyan.
Barabbaan immoo goolii mandarichatti ta'e keessaa waan qabuuf gumaadhaaf hidhame.
Philaaxos illee Yesusin gad dhiisuu fedhee, ammoo isaanitti dubbate.
Isaan garuu, "Fannisi, isa fannisi!" jedhanii itti iyyan.
Si'a sadaffaa immoo, "Maaliif? Maal balleesse? Firdii du'aatiin kan isa ga'u yakka irraa hin arganne; kanaafis adabeen gad isa dhiisa" isaaniin jedhe.
Isaan garuu akka inni fannifamuuf sagalee guddaadhaan jabeessanii kadhatan; iyyi jaraas harka fudhate.
Philaaxos kanaaf jarreen kan gaafatan akka raawwatamuuf farade.
Namicha isa goolama biyyaatii fi gumaadhaaf hidhamnaan, jarri nuuf gad dhiisi jedhanii kadhatan hiikeefii, Yesusin immoo fedha isaaniitti dabarsee kenne.

Yesusin fannisuuf utuu geessanii, nama biyya Qareenaa isa Simi'oon jedhamu tokko diidaa utuu galuu qabatanii, muka fannichaa baatee Yesus duubaan akka adeemuuf irra kaa'an.
Saba sana keessaa namoonni danuun isa duukaa turan; isaan keessaa dubartoonni immoo qoma isaanii rukutachaa boo'aafii turan.
Yesus garuu gara isaaniitti garagalee, "Yaa intaloota Yerusaalem, ofii keessanii fi ijoollee keessaniif boo'aa malee, anaaf hin boo'inaa!
Kunoo guyyoonni, 'Dhabduun, kan mucaa hin da'in, harmi hin hoosisinis kan ayyaanomanii dha' itti jedhan in dhufu.
Bara sanatti tullootaan, 'Nu irratti jigaa!' gaarotaanis, Nu awwaalaa!' in jedhu.
Egaa muka jiidhaa erga akkas godhanii, muka gogaa immoo attam godhinnu laata ree?" jedhe.
Namoota hamaa godhan lamas immoo ajjeesuudhaaf isaa wajjin geessan.
Iddoo "Lafee mataa" jedhamee waamamu yommuu ga'an, achitti Yesusin fannisan; warra hamaa godhanis, isa tokko mirga isaatti isa kaanis bitaa isaatti fannisan.
Yesus garuu, "Yaa abbaa, waan godhan hin beekani'o isaaniif dhiisi!" jedhe; warri isa fannisan immoo uffata isaa buufata mukaatiin hirmaatan.
Namoonni achi dhaabatanii in ilaalu turan; warri biyya seerratanis itti qoosanii, "Namni kun namoota biraa oolcheera, inni Masiihii isa Waaqayyo fo'ate yoo ta'e, ofii isaa haa oolchu!" jedhan.
Warri loltuus immoo itti ga'isaa, daadhii waynii dhangaggaa'e kennaniifii,
"Yoo dhuguma mooticha Yihudootaa taate, ofii kee oolchi!" jedhaniin.
Caaffanni, "Mootichi Yihudootaa isa kana" jedhu tokko immoo mataa isaa irraan ture.
Warra hamaa godhanii achitti fannifaman lamaan keessaa inni tokko, "Ati Kristos isa abdachiifame mitimoo? Egaa'oo of oolchi, nuunis oolchi!" jedhee isa arrabse.
Inni kaan garuu isa ifatee, "Namana, akkuma isaa firdiidhaan dhiphachaa utuu jirtuu Waaqayyoon illee hin sodaattu moo?
Nuyi qajeeltootti nutti faradamee hojii keenya nyaanne; inni kun garuu homaa hin yakkine" jedheen.
Yesusiin immoo,"Yaa Yesus, mootummaa keetiin yommuu dhuftu na yaadadhu!" jedhe.
Yesus immoo, "Dhuguman sitti hima har'a anaa wajjin jannata keessatti in argamta" jedheen.

Guyyicha keessaa sa'aatii ja'affaa ture; garuu kunoo, biiftuun ifa ishee waan dhabdeef, hamma sa'aatii salgaffaatti dukkanni lafa hundumaa irra ture.
Golgaan mana qulqullummaas qixxee lallaanitti tarsa'e.
Yesus yommus sagalee guddaadhaan iyyee, "Yaa abbaa ko, hafuura koo harka keettan kennadha!" jedhe. Utuu inni kana dubbatuus hafuurri isaa keessaa yaa'e.
Angafni dhibbaa waan ta'e kana yommuu arge, "Namni kun dhuguma nama Waaqayyoo ti" jedhee, Waaqayyoof hooqubaa dhi'eesse.
Namoonni waan ta'u eeguudhaaf walitti qabamanii turan hundinuu kan raawwatame yommuu argan, qoma isaanii rukutachaa gara mana isaaniitti galan.
Michoonni isaa fi dubartoonni Galiilaadhaa Yesusin duukaa bu'an hundinuu halaala dhaabatanii in ilaalu turan.

Biyya Yihudootaa mandara Armaatiyaa keessa namni gaariidhaa fi qajeelaan, Yoseef jedhamu tokko ture.
Inni warra biyya seerratan keessaa tokko; garuu yaada isaaniitii fi hojii isaaniitti utuu walii hin galin, mootummaa Waaqayyoo eeggachaa ture.
Namni kun Philaaxos bira dhaqee reeffa Yesus kadhate.
Isas fannoo irraa gad buusee wayyaa quncee talbaa irraa dha'ameen kafanee, awwaala garaa dhagaa keessatti tolfamee, takkaa namni itti hin awwaalamin keessa kaa'e.
Guyyaa sanattis Sanbanni itti lixuuf waan tureef, namoonni in qophaa'u turan.
Dubartoonni Galiilaadhaa Yesus duukaa bu'an sun Yoseefii wajjin dhaqanii, iddoo awwaalichaa akkasumas akka itti reeffi isaa kaa'ame hubatan.
Achumaa deebi'anii immoo waan ittiin reeffa isaa sukkuuman urgooftuudhaa fi dibata qopheessan; guyyaa Sanbataatti garuu akka seerri ajajutti in boqotan.



Guyyaa jalqaba torbaniitti, [gaafa Sanbata guddaa] obboroo, dubartoonni sun urgooftuu dibataa isa qopheessanii turan, fudhatanii gara awwaalichaa dhaqan.
Dhagichi awwaalicha ittiin cufanii turanis, garagalfamee argatan.
Awwaalicha keessa yommuu lixan garuu, reeffa gooftaa Yesus hin arganne.
Waa'ee kanaa waan jedhan wallaalanii utuu jiranii, kunoo, dingata namoonni lama wayyaa caccalaqqisaa uffatanii isaan bukkee dhaabatan.
Dubartoonni baay'ee sodaatanii lafa ilaalan; namoonni sun immoo, "Isa jiraataa maaliif warra du'an keessa barbaaddu?
Innoo as hin jiru, ka'eera; Galiilaa utuu jiruu waan inni isinitti himee ture yaadadhaa!
'Ilmi namaa harka warra cubbamootaatti kennamuuf, fannifamuuf, guyyaa sadaffaattis du'aa ka'uuf jira' jedhe" ittiin jedhan.
Yommus isaan dubbii isaa yaadatan.
Iddoo awwaalichaatii yeroo deebi'an immoo, kana hundumaa ergamoota kudha tokkonuutti, warra kaan hundumaattis odeessan.
Warri kana walii wajjin ergamootatti odeessan immoo, Maariyaam Ishee Magdalaa, Yo'anaa, Maariyaam haadha Yaaqoobii fi dubartoota kan biraas turan.
Garuu dubbiin kun kan hundee hin qabne isaanitti fakkaate, kanaafis dubbii isaanii hin amanne.
Haa ta'u iyyuu malee, Phexros ka'ee gara iddoo awwaalichaattt fiigee, gad jedhees awwaalicha keessatti kafana isaa duwwaa arge; kana booddee immoo wanta ta'e kana dinqifachaa gara manaatti deebi'e.

Gaafasuma isaan keessaa namoonni lama gara ganda, mandara Yerusaalem irraa akka kiilo metrii kudha tokkoo yookiis akka adeemsa, sa'aatii lamaa fagaatu, maqaan isaas Emaahus jedhamu tokko in dhaqu turan.
Jarri karaatti waa'ee waan gidduu sana ta'e hundumaa kaasanii, haasa'aa in adeemu turan.
Utuu isaan haasa'aa, irrattis dudubbachaa adeemanii, Yesus ofii isaa isaan bira ga'ee, isaanii wajjinis adeeme.
Iji isaanii garuu, isa akka hin hubanneef ittifamee ture.
Yommus Yesus, "Inni isin walii wajjin haasa'aa adeemtan kun, maali?" jennaan, nyaara guuranii achuma dhaabatan.
Isaan, keessaa inni Qileyophaa jedhamu, tokko deebisee, "Warra Yerusaalem jiraatan keessaa waan gidduu kana mandaricha keessatti ta'e kan hin beekne, 'Si'uma duwwaa dhaa?" jedhe.
Inni, "Waan attamii ti?" isaaniin jennaan, isaan immoo, "Waa'ee Yesus nama Naazireet, isa gochatti dubbiittis Waaqayyoo fi namoota duratti raajii aango-qabeessa ture sana,
akka luboonni warri angafoonni, warri biyya seerratanis duuni itti haa faradamuuf dabarsanii isa kennan, akka isa fannisanis.
Nuyi garuu kan Israa'elin furu isa, jennee abdannee turre; eyyee, kana hundumaa irratti iyyuu immoo kun erga ta'e har'a guyyaa sadaffaa isaa ti.
Kana malees, warra gara keenyaa keessaa dubartoonni ganama obboroo iddoo awwaalichaa dhaqan tokko, akka abjuu nu godhan.
Isaan achii deebi'anii reeffa isaa awwaalicha keessaa akka dhaban, garuu ergamoonni Waaqayyoo itti mul'atanii, 'Yesus jiraataa dha' akka ittiin jedhan nutti himan.
"Warra nuu wajjin turan keessaas kaan gara awwaalichaa dhaqanii, akkuma dubartoonni sun jedhan ta'uu isaa baran, isa garuu hin argine" jedhanii itti himan.
Inni immoo, "Isin gowwoota attamii ti, waan raajonni jedhan hundumaas amanuudhaaf yaadni garaa keessanii attam daagii dha.
Kristos kun kana hundumaa dhiphatee ulfina isaatti akka galu, barbaachisaa hin turre moo ree?' isaaniin jedhe.
Innis macaafa Musee fi macaafota raajotaa hundumaa keessatti iddoo itti waa'ee isaatiif dubbatu hundumaa isaaniif hiike.
Gara ganda jarri lamaan itti adeemaa turanittis dhi'aannaan, Yesus akka waan darbee adeemuu fedheetti aggaame.
Isaan garuu, "Nu birii turi, galgalaa'ee aduunis gad sokkiteetti" jedhanii jabeessanii isa kadhatan; kanaaf isaan bira turuudhaaf duukaa ol gale.
Jaraa wajjin nyaatatti yeroo dhi'aates, buddeenicha fuudhee, eebbisee, cabsees isaaniif kenne.
Yommus iji isaanii ittifamee kan ture gad dhiifame, hubatanis, inni garuu isaan duraa miliqe.
Isaan immoo, "Yeroo inni karaatti nutti dubbachaa, macaafa keessatti kan caafames nuu ibsaa dhufe garaan keenya in raafame, mitii ree?" waliin jedhan.
Yeroodhuma sanattis ka'anii Yerusaalemitti deebi'an; achitti immoo bartoota kudha tokkon, warra isaan biraa wajjin walitti qabaman argan.
Warri walitti qabaman sun, "Gooftichi dhuguma du'aa ka'eera, Simoonittis mul'ateera" in jedhu turan.
Yommus jarreen lamaan waan karaatti ta'e hundumaa, yeroo inni buddeena cabsetti attamitti akka isa baranis odeessan.

Jarreen lamaan kana utuu himaa jiranii Yesus ofii isaa isaan gidduu dhaabatee, "Nagaan isiniif haa ta'u!" isaaniin jedhe.
Isaan garuu ekeraa waan argan itti fakkaatee, na'anii sodaatan.
Inni immoo, "Maaliif yaadaan rakkattan? Mamnis maaliif garaa keessan keessaa ka'a?
Harka koo fi miilla koo ilaalaa, ana mataa koo ti'o; mee qaqqabaa na ilaalaa, ekeraan foonii fi lafee hin qabu, ani garuu akkan qabu in argitu" jedhe.
Yeroo kana jedhettis harka isaa fi miilla isaa isaan argisiise.
Isaan gammaduudhaaf raajeffachuu irraa kan ka'e, amma iyyuu amanuu dadhabnaan, "Waan nyaatamu tokko asii qabduu?" jedheen.
Kana irratti isaan qurxummii waadamaa seeraa tokko kenninaaniif,
inni fudhatee isaan fuul duratti nyaate.
Kana booddees Yesus, "Yommuun isinii wajjin ture waa'ee kootiif seera Musee, macaafa raajotaa fi macaafa faarfannaa keessatti kan caafame hundinuu raawwatamuuf akka jiru, kanani isinitti hime, kunoo, isa kana" isaaniin jedhe.
Ergasii macaafa haa hubataniif sammuu isaanii ibseef.
"Kristosichi dhiphachuuf, guyyaa sadaffaatti; du'aa ka'uuf akka jiru,
yaada garaa geddarachuunii fi dhiifamuun cubbuu maqaa isaatiin Yerusaalemii jalqabee saba lafa irraa hundumaatti akka lallabamuuf jiru, caafameera.
Isinis dubbii kanaaf dhuga-baatuu dha.
Kunoo isa abbaan koo isin abdachiise isiniifnan erga, garuu akka nama uffannaa guutuu uffatuutti waaqa irraa humna hamma argattanitti mandaricha keessa turaa" isaaniin jedhe.

Kana booddee Yesus mandaricha keessaa baasee, hamma Bitaaniyaatti isaan geesse; harka isaa lachuu ol fuudhees isaan eebbise.
Utuma isaan eebbisaa jiruus, isaan irraa gargar ba'ee, gara waaqa keessaatti ol fudhatame.
Isaanis sagadaniifii, gammachuu guddaadhaan gara Yerusaalemitti deebi'an;
gaafa hundumaas mana qulqullummaa keessatti maqaa Waaqayyoo galateeffachaa turan.



Sagalichi jalqaba waan hundumaa dura ture; sagalichi Waaqayyo bira ture; sagalichi ofii isaa Waaqayyo ture.
Inni kun jalqabumaa jalqabee Waaqayyo bira ture.
Wanti hundinuus isumaan ta'e; waan ta'e keessaas isa malee kan ta'e tokko illee hin jiru.
Jireenyi isa keessa ture; jireenyichis ifa namootaa ture.
Sagalichi dukkana keessatti in ibsa, dukkanichi immoo isa bira ga'uu hin danda'u.
Namni Waaqayyo biraa ergame tokko ture, maqaan isaas Yohannis jedhama.
Inni kun dhugaa ba'uudhaaf dhufe; namoonni hundinuu dubbii isaatiin akka amananiif waa'ee ifichaa dhugaa ba'e.
Inni ofii isaa ificha hin turre, waa'ee ifichaa akka dhugaa ba'uuf ergame malee.
Ifichi inni dhugaan, inni gara biyya lafaa dhufe, namoota hundumaaf in ibsa.
Inni biyya lafaa keessa ture; biyyi lafaas isumaan ta'e; biyyi lafaa garuu isa hin beekne.
Gara biyya dhuunfaa isaa dhufe; namoonni isaa garuu isa hin simanne.
Hamma isa simataniif immoo ijoollee Waaqayyoo akka ta'aniif aboo isaaniif kenne; isaanis warra maqaa isaatti amananii dha.
Isaan kun Waaqayyottii dhalatan malee, dhiigattii yookiis fedha fooniittii yookiis fedha dhiiraattii hin dhalanne.
Sagalichis nama foonii ta'ee, nu gidduus buufate. Ulfina isaa isa ayyaanaa fi dhugaadhaan guutes argine; ulfinni isaas isa ilmi tokkichi abbaa isaa irraa argatu ture.
Yohannis waa'ee isaatiif dhugaa in ba'a; sagalee isaa ol fudhatees, “Inni ana booddee dhufu ana irra caala, ana dura ture'o” jedhee waa'ee isaa kanan dubbadhe, kunoo, isa kana" jedhe.
Guutummaa ayyaana isaa keessaa hundumti keenya ayyaana irratti ayyaana fudhanneerra.
Seerri Museedhaan kenname, ayyaannii fi dhugaan garuu Yesus Kristosiin argaman.
Homtinuu takkaa Waaqayyoon hin argine, ilma tokkicha isa abbaa bukkee ture sanatu waa'ee isaa hiikee beeksise malee.

Yeroo Yihudoonni Yerusaalemii lubootaa fi Lewwoota Yohannisitti erganii, "Ati eenyu?" jedhanii isa gaafachiisanitti, Yohannis,
Utuu hin haalin, " Ani Kristos isa abdachiifame miti" jedhee mul'isee dhugaa ba'e.
Warri ergamanis deebisanii, "Amma ati eenyu? Ati Eliyaasii?" jedhanii isa gaafatan. Inni immoo, "Waawuu ani isa miti" jedhe. Isaan, "Ati raajichaa ree?" ittiin jennaan, "Waawuu" jedhee deebise.
Isaanis, "Eenyu ati? Egaa, warra nu erganitti kan deebifnu nutti himi; ati eenyu ofiin jetta?" ittiin jedhan.
Yohannis deebisee, "Isaayaas raajichi akkuma dubbatetti, 'Ani sagalee namaa, isa karaa gooftaan irraa deemu qajeelchaa' jedhee lafa onaa keessaa iyyuu dha" jedhe.
Warri isatti ergaman immoo Fariisota keessaa turan.
Isaan kun itti dabalanii, "Ati Kristos yookiis Eliyaas yookiis raajicha erga hin ta'inii maaliif cuuphxa ree?" jedhanii isa in gaafatan.
Yohannis immoo, "Ani bishaaniinan isin cuupha, inni isin isa hin beekne garuu isin gidduu in dhaabata.
Inni na booddee in dhufa; ani immoo hidhaa kophee isaatii illee hiikuudhaaf nama ta'u miti" jedhee isaaniif deebise.
Wanti kun hundinuu Yordaanos gama, Betaabaraa iddoo Yohannis cuuphaa turetti ta'e.

Borumtaa Yohannis utuu Yesus gara isaa dhufuu argee, "Ilaa hoolicha Waaqayyoo, isa cubbuu biyya lafaa irraa fuudhu.
'Namni ana booddee dhufu ana irra caala, ana dura ture'o' jedhee waa'ee isaa kanan dubbadhe isa kana.
Ani ofii kootii iyyuu isa hin beekne, garuu Israa'elitti akka inni mul'ifamuufan bishaaniin namoota cuuphuu dhufe" jedhe.
Yohannis dhugaa ba'eefii, "Hafuurri qulqulluun akka gugeetti waaqa irraa isa irra bu'ee hafuu isaa argeera.
Ani ofii kootii iyyuu isa hin beekne; garuu inni akka ani bishaaniin cuuphuuf na erge sun, 'Hafuurri qulqulluun isa irra bu'ee hafuu isaa kan argitu, isa inni hafuura qulqulluudhaan cuuphu' jedhee anatti hime.
Ani ofii kootii kana argeera, inni kun ilma Waaqayyoo ta'uu isaas dhugaa ba'eera" jedhe.

Borumtaas immoo Yohannis bartoota isaa keessaa namoota lamaa wajjin in dhaabata ture.
Yohannis utuu Yesus achiin darbuu ilaalee, "Ilaa hoolicha Waaqayyoo" jedhe.
Bartoonni isaa lamaan kana dubbachuu isaa dhaga'anii, Yesus duukaa bu' an.
Yesus garagalee isa duukaa bu'uu isaanii argee, "Maal barbaaddu?" jedhee isaan gaafate. Isaan immoo, "Rabbii, eessa buufatte?" jedhanii deebisaniif; "Rabbii" jechuun "Barsiisaa" jechuu dha.
Yesus immoo, "Kottaatii ilaalaa!" jedhee isaaniif deebise. Bartoonni sunis dhaqanii, iddoo Yesus buufate arganii, guyyaa sana isa bira oolan; yeroon isaa akka sa'aatii kudhanii ture.
Bartoota lamaan dubbii Yohannis dhaga'anii Yesus duukaa bu'an keessaa, inni tokko Indriiyaas obboleessa Simoon Phexros ture.
Indriiyaas, dura obboleessa isaa Simoonin argatee, "Masiihicha arganneerra" jedhee itti hime; "Masiihii" jechuun "Kristos" jechuu dha.
Indriiyaasis Simoonin gara Yesusitti geesse; Yesusi immoo isa ilaalee, "Edaa ati Simoon ilma Yohannis; egaa si'achi 'Keefaas' jedhamtee in waamamta" jedheen. "Keefaas" jechuun afaan Giriikiitti "Phexros" jechuu dha; Phexros jechuun immoo "Dhagaa hin sochoone" jechuu dha.

Borumtaas Yesus Galiilaa dhaquudhaaf ka'ee, Filiphosin argatee, "Na duukaa bu'i!" ittiin jedhe.
Filiphosis akkuma Indriiyaasii fi Phexros, nama mandara Betsayidaa ture.
Filiphos kun Naataanaa'elin argatee, "Isa Museen macaafa seeraa keessatti, raajonnis immoo macaafa isaanii keessatti waa'ee isaa caafan arganneerra; inni namicha Naazireet, Yesus ilma Yoseef" jedheen.
Naataanaa'el yommus, "Naazireet keessaa wanti gaariin ba'uu danda'aa?" jedhee Filiphosin gaafate; Filiphos immoo, "Kottuutii ilaali!" jedhee deebiseef.
Yesus, utuu Naataanaa'el gara isaa dhufuu argee, "Ilaa, nama Israa'el isa dhugaa isa sobni keessa hin jirre" jedhee waa'ee isaa dubbate.
Naataanaa'el, "Eessatti na beekta?" jedhee isa gaafate; Yesus immoo deebisee, "Filiphos utuu si hin waamin muka harbuu jalattan si arge" jedheen.
Kana irratti Naataanaa'el, "Rabbii! Ati ilma Waaqayyoo ti, ati mootii Israa'el! " jedheen.
Yesus ammas deebisee, "Muka harbuu jalattan si arge waanan siin jedheef amantaa? Isaan kana irra kan caalu iyyuu arguuf jirta" jedheen.
Itti dabalees, "Dhuguma, dhuguman isinitti hima, waaqa banamaa, ergamoota Waaqayyoos ilma namaa irra utuu ol ba'anii gad bu'anii arguuf jirtu" jedheen.



Guyyaa sadaffaatti immoo kutaa biyya Galiilaa mandara Qaanaatti cidhi tokko ture; haati Yesus achi turte.
Yesusii fi bartoonni isaas cidhichatti waamamanii turan.
Daadhiin waynii duraa dhumnaan, haati isaa, "Daadhii waynii hin qaban" jettee Yesusitti himte.
Yesus immoo "Haadhoo, maaliif hojii koo keessa lixxa ree? Waa gochuuf yeroon koo amma illee hin geenye" jedhee deebise.
Haati isaa yommus warra achii ergamaniin, "Waanuma inni isinitti himu godhaa!" jetteen.
Warri Yihudootaas seera ittiin ofii isaanii, qodaa isaaniis qulleessan qabu turan; kanaafis gaanii dhagaa ja'a, tokkon tokkon isaa akka liitrii saddeettamaa hamma dhibbaa fi digdamaatti kan fudhatu achi in dhadhaabatu.
Yesus yommus jaraan, "Bishaan gaanota kanatti guutaa!" jedhe; kanaaf isaan hamma afaaniitti guutan.
Kana booddee Yesus, "Buusaatii isa cidhicha geggeessutti geessaa!" isaaniin jedhe; isaan yommus itti geessan.
Namichi bishaan isa daadhii ta'e sana miyeeffatee ilaale. Daadhichi eessaa akka ba'e, warra bishaan guure sanatu beeka malee, namichi hin beeku ture. Yommus dhirsa misirroo ofitti waamee,
"Silaa illee akka amala biyya kanaatti nammni hundinuu daadhii waynii isa gaarii dura kennee, erga keessummoonni quufanii daadhii isa laafaa fida; ati garuu daadhii isa gaarii hamma ammaatti keesse", ittiin jedhe.
Yesus milikkita argisiise hundumaa keessaa isa jalqabaa kana Qaanaa Galiilaatti hojjete, ulfina isaa mul'ise, bartoonni isaas ittumaa isatti amanan.
Kana booddee Yesus haadha isaa, obboloota isaatii fi bartoota isaa wajjin gara mandara Qifirnaahomitti gad bu'e; garuu guyyaa baay'ee achi hin bubbulle.

Ayyaanni faasiikaa warra Yihudootaa geenyaan, Yesus gara Yerusaalemitti ol ba'e.
Mana qulqullummaa keessattis namoota iddoo sana taa'anii sangoota, hoolota, gugees gurguran, warra horii callaa gegeddaranis arge.
Yommus inni quncee irraa qaccee dha'atee, hunduma isaanii hoolota isaanii fi sangoota isaanii wajjin gad isaan oofe; horii warra horii gegeddaranii in bittimse, gabatootas gad garagalche.
Warra gugee gurguraniin immoo, "Kana keessaa gad baafadhaa! Mana abbaa kootiis mana bitaa gurgurtaa hin godhinaa!" jedheen.
Yommus bartoonni isaa, "Hinaaffaan mana keetii na guba" jedhamee isa caafame yaadatan.
Kana irratti Yihudoonni, "Waan ittiin kana gochuu dandeessu mul'isuudhaaf, milikkita maalii nu argisiifta?" jedhanii isa gaafatan.
Yommus Yesus deebisee, "Mana qulqullummaa kana jigsaa! Ani immoo guyyaa sadiitti deebisee isa nan dhaaba" isaaniin jedhe.
Yihudoonni immoo, "Mana qulqullummaa kana ijaaruun isaa waggaa afurtamii ja'a fudhate, ati immoo guyyaa sadii keessatti deebiftee isa dhaabdaa ree?" jedhanii gaafatan.
Yesus garuu waa'ee mana qulqullummaa yommuu dubbate, waa'ee dhagna ofii isaa dubbaachuu isaa ti.
Kanaaf bartoonni isaa, erga inni du'aa ka'ee booddee, waa'ee isa kanaaf dubbachuu isaa yaadatan; waan macaafni jedhe, dubbii Yesus dubbates in amanan .

Yeroo inni ayyaana Faasiikaaf Yerusaalem turetti, namoonni baayyeen milikkita inni godhe arganii isattiin amanan.
Inni garuu namoota hundumaa gaarii godhee waan beekuuf, amanee isaanitti of hin dhiifne.
Inni ofii isaatii garaa namaa keessa kan jiru waan beekuuf, kan biraa dhufee waa'ee nama tokkoo isatti himuu hin barbaachifne.



Fariisota keessa namni Niqoodemos jedhamu tokko ture; inni dura-buutuu Yihudootaa ture.
Inni kun halkaniin gara Yesus dhufee, "Rabbii akka ati barsiisaa taatee Waaqayyo biraa dhufte nuyi beekna; homtinuu yoo Waaqayyo isaa wajjin jiraate malee milikkita ati argisiiftu kana, danda'ee hin argisiisu" ittiin jedhe.
Yesus, "Dhuguma, dhuguman sitti hima, eenyu illee olii yoo dhalachuu dhaabaate, mootummaa Waaqayyoo arguu iyyuu hin danda'u" jedhee deebiseef.
Niqoodemos immoo, "Namni erga qancaree attamitti dhalachuu danda'a? Gadameessa haadha isaatti lammaffaa galee, dhalachuu danda'a moo?" jedhee Yesusin gaafate.
Kanaaf Yesus,"Dhuguma, dhuguman sitti hima, eenyu illee bishaanii fi hafuura qulqulluuttii yoo dhalachuu dhaabaate, mootummaa Waaqayyootti galuu hin danda'u.
Nama fooniittii kan dhalate foon, hafuurattii kan dhalate hafuura.
Olii dhalachuun isiniif in ta'a siin jechuu kootiif hin dinqifatin.
Qilleensi gara fedhetti in qilleensa'a, qilleensa'uu isaa in dhageessa, eessaa akka inni dhufu, eessas akka inni dhaqu garuu hin beektu; egaa hafuurattii kan dhalate hundinuus akkuma kana" jedhee deebiseef.
Niqoodemos deebisee, "Kun attamitti ta'uu danda'a?" jedhee Yesusin gaafate.
Yesus deebiseefii, "Ati barsiisaa Israa'el kan taate, kana hin beektuu?
Dhuguma, dhuguman sitti hima, nuyi isa beeknu in dubbanna, isa argines dhugaa in baana; utuma ta'uu iyyuu isin isa nuyi dhugaa baanu hin fudhattan.
Waa'ee isa biyya lafaa isinitti himnaan erga hin amantan ta'ee, waa'ee isa biyya waaqaa yoon isinitti hime immoo attamitti amantu ree?
Ilma namaa isa waaqa irraa gad bu'e sana malee, homtinuu gara waaqaatti ol hin baane.
Museen lafa onaa keessatti bofa sibiila diimaa muka irratti akka ol fuudhe, ilmi namaas immoo akkasuma muka irratti ol fuudhamuun in ta'a,
Kunis ilma namaatti kan amanu hundinuu jireenya bara baraa haa qabaatuuf ta'a.
"Waaqayyo, akkasitti tokkicha ilma isaa hamma kennuufitti biyya lafaa jaallate; kun immoo isatti kan amanu hundinuu jireenya bara baraa haa qabaatuuf malee, haa baduuf miti!
Waaqayyo biyya lafaatti farachiisuuf miti, biyyi lafaa isaan haa fayyuuf ilma isaa biyya lafaatti erge malee.
Ilma isaa kanatti kan amanu itti hin faradamu, isatti kan hin amanne garuu, maqaa tokkicha ilma Waaqayyootti waan hin amaniniif, ammuma iyyuu itti faradameera.
Ifichi gara biyya lafaa dhufeera, namoonni garuu hojiin isaanii hamaa waan ta'eef, ifa irra dukkana jaallatan; firdichis akkuma kanatti in raawwatama.
Hamaa kan hojjetu hundinuu ificha in jibba, hojiin isaa akka irratti hin beekamneef gara ifichaatti hin ba'u.
Dhugaatti kan jiraatu garuu hojiin isaa, inni akka jaalala Waaqayyootti hojjetame, haa mul'atuuf gara ifichaatti in ba'a" jedheen.

Kana booddee Yesusii fi bartoonni isaa gara kutaa biyya Yihudaa dhaqan; Yesus bartoota isaa wajjin takka achi bubbule, in cuuphas ture.
Yohannis immoo mandara Enon isa Saalemitti dhi'oo, iddoo bishaan baay'een argame sanatti in cuupha ture; namoonnis achi dhaqanii in cuuphaman.
Yohannis yeroo sanatti mana hidhaatti hin galfamne fure.
Yommus bartoonni Yohannis waa'ee qulleessuu irratti Yihudii tokkoo wajjin walitti falmuutti ka'an.
Bartoonni sun gara Yohannis dhufanii, "Yaa barsiisaa, inni gama Yordaanositti sii wajjin ture, atis immoo dhugaa baateef sun kunoo, in cuupha; hundumtinuus gara isaa dhaqaa jiru" jedhanii itti himan.
Yohannis yommus deebisee, "Namni yoo waaqa irraa isaaf kenname malee, waan tokko illee fudhachuu hin danda'u.
'Ani Kristos miti, garuu fuula isaa duran ergame' jedhee akkan dubbadhe, isin ofii keessanii dhugaa anaaf baatu.
Misirroo kan manaa qabu inni dhirsa misirroo ti; miinjeen inni isa dhaggeeffatu garuu sagalee dhirsa misirroo dhaga'uutti guddaa in gammada; anis akkuma kanatti gammachuun koo amma guutuu in ta'a.
Inni sun guddachaa adeemuun in ta'aaf, ani garuu xinnaachaa adeemuun anaaf in ta'a" jedhe.

Yohannis itti fufee, "Inni olii dhufu hundumaa irra jira; namni lafa kanaa kanuma lafaa ti, waa'ee isa lafa irraa dubbatas, inni waaqa irraa dhufu hundumaa irra jira.
Isa arge isa dhaga'e sanas dhugaa in ba'a; isa inni dhugaa ba'us homtinuu hin fudhatu.
Isa inni dhugaa ba'u kan fudhatu immoo, Waaqayyo dhuga-qabeessa akka ta'e mallattoodhaan cimseera.
Inni Waaqayyo isa erge dubbiidhuma Waaqayyoo dubbata, Waaqayyo hafuuricha safara malee in kenna'o.
Abbaan ilma isaa in jaallata, waan hundumaas harka isaatti kenneera.
Namni ilma Waaqayyootti amanu, jireenya bara baraa qaba; ilma Waaqayyoof kan hin abboomamne garuu jireenya hin argatu, dheekkamsa Waaqayyootu isa irratti hafa malee" jedhe.



Yesus yommus Yohannis irra kan caalu bartoota dabalachaa, cuuphaas akka ture warri Fariisotaa dhaga'uu isaanii, Yesusis in bare.
Utuma ta'uu iyyuu bartoota isaatu cuuphe malee Yesus ofii isaatii hin cuuphne ture.
Kana booddee inni, kutaa biyya Yihudaa dhiisee Galiilaa dhaqe.
Yeroo achi dhaqu immoo Samaariyaa keessa darbuun isa irra ture.
Kutaa biyya Samaariyaa keessaa gara mandara Siikaar jedhamu tokkoo dhufe; mandarichi lafa isa Yaaqoob ilma isaa Yoseefiif kennetti dhi'oo dha.
Bishaan boollaa Yaaqoob achi ture. Yesus karaa adeemaa oolee waan dadhabeef, boolla bishaanii sana bukkee taa'e; yeroon siaas akka sa'aatii ja'aa ture.
Dubartiin Samaariyaa tokkos bishaan waraabbachuudhaaf dhufte; yommus Yesus, "Bishaan dhugaatii anaaf kenni!" ittiin jedhe.
Bartoonni isaa nyaata bituudhaaf gara mandaraa dhaqanii turan.
Dubartiin Samaariyaa "Attamitti ati Yihudii taatee, ana dubartii Samaariyaa bishaan dhugaatii gaafatta?" ittiin jette. Yihudoonni warra Samaariyaa wajjin qodaa tokkotti hin sooratan.
Yesus immoo deebiseefii, "Kennaa Waaqayyoo utuu beektee, inni 'Bishaan dhugaatii anaaf kenni!' siin jedhe kunis eenyu akka inni ta'e utuu hubattee, silaa situ isa kadhata, inni immoo bishaan yeroo hundumaa jiraatu siif in kenna ture" jedheen.
Dubartittiin kana irratti, "Yaa gooftaa, atoo waan ittiin budduqsitu hin qabdu, boolli bishaanichaa immoo gad fagoo dha, bishaan yeroo hundumaa jiraatu sana eessaa fidda ree?
Abbaa keenya Yaaqoob isa bishaanicha dhugee, ijoolleen isaa, horiin isaas dhuganii, boolla bishaanichaa immoo nuuf kenne in caaltaa?" jetteen.
Yesus immoo, "Bishaan kana irraa kan dhugu hundinuu deebi'ee in dheebota;
bishaan isa ani kennuufiif jiru irraa inni dhugu garuu, bara baraan hin dheebotu; bishaan inni ani kennuufiif jiru, isa keessatti burqaa bishaanii isa jireenya bara baraatiif burqu in ta'ao" ittiin jedhe.
Kana irratti dubartittiin,"Yaa gooftaa! Deebi'ee akka ani hin dheebonneef;. bishaan waraabbachuufis akka ani as hin dhufneef, bishaan kana anaaf kenni!" jetteen.
Yesus immoo, "Dhaqi! Abbaa manaa kee waamii kottu!" jedheen.
Dubartittiin deebiftee; "Anoo abbaa manaa hin qabu" jetteen; Yesus immoo, "Isa 'Abbaa manaa hin qabu' jette, ba'eessa dubbatte.
Abboota manaa shan qabda yoo turte iyyuu, inni amma sii wajjin jiru abbaa manaa kee miti'o; kana dhugaa dubbatte" ittiin jedhe.
Kana irratti dubartittiin, "Akka ati raajii taate nan arga, yaa gooftaa.
Abboonni keenya gaara kana gubbaatti in sagadu; isin warri Yihudootaa immoo 'Lafti itti Waaqayyoof sagaduun ta'u Yerusaalem keessa jira' jettu" ittiin jette.
Yesus yommus, "Dubartii nana, yeroon itti isin gaara kana gubbaatti yookiis Yerusaalemitti abbaadhaaf hin saganne dhufuuf jira; na amani!
Isin waan hin beeknetti sagaddu, nuyi garuu waan beeknutti saganna, fayyinni Yihudoota keessaa in dhufa.
Yeroon itti warri dhuguma sagadan, hafuuraa fi dhugaadhaan abbaadhaaf sagadan garuu in dhufa; innis ammuma iyyuu ga'eera. Abbaanis warra akkasitti isaaf sagadan in barbaada.
Waaqayyo hafuura; warri isaaf sagadanis hafuuraa fi dhugaadhaan isaaf sagaduun in ta'aaf' ittiin jedhe.
Dubartittiin immoo deebiftee, "Masiihiin inni Kristos jedhamu akka dhufu anuu beeka; inni gaafa dhufe waan hundumaa nutti in hima" jette.
Yesus yommus, "Inni amma sii wajjin dubbachaa jira; kunoo, ani isa" ittiin jedhe.
Yeroo kanatti bartoonni isaa deebi'anii dhufan; dubartii wajjin dubbachuu isaatiifis in dinqifatan, garuu isaan keessaa tokko illee, maal akka isheen barbaaddu, yookiis maaliif akka inni isheedhaa wajjin dubbatu hin gaafanne.
Dubartittiin yommus okkotee ishee achumatti dhiiftee, gara mandaraa, dhaqxee namootattis dubbattee,
"Kottaa namicha; 'waan ani kanaan dura hojjedhe hundumaa anatti hime tokko ilaalaa; kun Kristos laataa?" jette.
Namoonni yeroo sanatti mandaricha keessaa ba'anii, gara isaa dhufuutti ka' an.
Kana gidduutti bartoonni isaa, "Yaa barsiisa, waa nyaadhu!" jedhanii isa in kadhatu turan.
Inni garuu deebisee, "Ani nyaata isin hin beekne kanan nyaadhu qaba" isaaniin jedhe.
Yommus bartoonni, "Namni nyaata fideef jiraa ree?" waliin jedhan.
Yesus immoo, "Nyaanni kan koo jaalala isa na ergee gochuudhaaf hojii isaa raawwachuu dha.
Isin amma, 'Haamaan ji'a afur booddee in ta'a' jettu mitii? Ija keessaniin maasicha ilaalaa! Ani immoo, midhaan ammuma iyyuu bilchaatee, haamaan akka ga'e kunoo, isinittan beeksisa.
Inni haamu gatii isaa in argata, ija midhaanichaas jireenya bara baraatiif walitti in qaba; kunis inni facaasuu fi inni haamu walii wajjin akka gammadaniif in ta'a.
Egaa mammaaksichi, 'Namni tokko in facaasa inni kaan immoo in haama' jedhu sun kanaan dhugaa in ta'a.
Waan itti hin dadhabin akka haamtaniifan isin erge; warri kaan itti dadhabaniiru, isin immoo isa isaan itti dadhabanitti galtan" isaaniin jedhe.
Sababii dubartittiin, "Waan ani kanaan dura hojjedhe hundumaa anatti hime" jettee dhugaa baateef, mandara sanaa warri Samaariyaa baay'een isatti amanan.
Warri Samaariyaa kunis yeroo isa bira ga'an, isaan bira akka turuuf Yesusin kadhannaan, inni guyyaa lamaaf isaan bira ture.
Namoonni sonaan baay'eenis dubbii isaatiif jedhanii itti amanan.
Jarri garuu dubartittiidhaan, "Egaa nuyi si'achi waan ati dubbatteef amanna miti; nuyi ofuma keenyaa dhageenyeerra, inni kun dhuguma fayyisaa biyya lafaa akka ta'es in beekna" jedhan.

Guyyaa lamaan sana booddees Yesus achii ba'ee kutaa biyya Galiilaa dhaqe.
Innumtuu ofii isaatii illee raajiin tokko biyya isaa keessatti akka hin fudhatamne dubbatee ture.
Warri Galiilaas gara ayyaanichaatti ol ba'anii, guyyaa ayyaanaa sana Yerusaalemitti kan inni hojjete hundumaa waan arganiif, yeroo inni Galiilaa ga'e isa siman.
Inni deebi'ee Qaanaa Galiilaa iddoo itti bishaan daadhii wayniitti geddare in dhufe; Qifirnaahomis namichi mootiidhaaf hojjetu tokko ture, ilmi isaa duraa dhukkubsatee ture.
Yesus Yihudaadhaa Galiilaa dhufuu isaa yommuu dhaga'es, namichi gara isaa dhaqee Qifirnaahomitti gad bu'ee, akka inni ilma isaa isa du'atti dhi'aate fayyisuuf Yesusin kadhate.
Yesus immoo, "Silaa isin milikkitaa fi dinqii yoo arguu dhaabaattan hin amantan" jedheen.
Namichi mootiidhaaf hojjetu sunis, "Yaa gooftaa kottu, mucaan koo utuu hin du'in gad bu'i!" jedheen.
Yesus immoo, "Dhaqi! Ilmi kee siif in jiraata'" ittiin jedhe; namichis dubbicha Yesus isatti dubbate amanee dhaqe.
Gara manaatti utuu inni adeemaa jiruu, hojjetoonni isaa karaatti itti dhufanii, ilmi isaa du'a akka oole itti himan.
Inni immoo sa'aatii mucichi itti fooyya'e isaan irraa qorannaan, isaan immoo "Kaleessa sa'aatii torbaffaatti dhagna-gubaan isa dhiise" jedhaniin.
Yommus abbaan mucichaa yeroo itti Yesus, "Ilmi kee siif in jiraata" ittiin jedhetti ta'uu isaa hubate; kana irratti inni, namoonni isaa hundinuus in amanan.
Yesus Yihudaadhaa gara Galiilaatti erga deebi'ee, kanaan milikkita lammaffaa gochuu isaati. 
Kana booddee Yesus bishaan ciisaa Galiilaa, isa bishaan Xiberiyaas jedhamu ce'e.
Namoonni danuun, warra dhukkubsatan fayyisuu isaatiin milikkita inni godhe waan arganiif, isa duukaa bu'an.
Yesus gaafas bartoota isaa wajjin gara dirree gaara tokkootti ol ba'ee taa'e.
Yeroo sana Faasiikaan, ayyaanni warra Yihudootaa dhi'aatee ture.
Yesus achi taa'ee asii fi achi ilaalee, namoonni danuun gara isaa akka dhufan arge; kana irratti, "Buddeena jarri kun nyaatan eessaa binna?" jedhee Filiphosin gaafate.
Kana immoo waan Filiphos jedhu ilaaluuf itti dubbate, Yesus ofii isaatii waan gochuu jedhe beeka ture'o.
Kana irratti Filiphoos deebisee "Buddeenni meetii dhibba lamaa iyyuu tokkon tokkon isaanii xinnoo xinnoo illee wal hin ga'u jedheen.
Indriiyaas obboleessi Simoon Phexros, bartoota isaa keessaa tokko kan ture, Yesusitti dubbatee,
"Gurbaan buddeena garbuu shanii fi qurxummii lama qabu tokko as jira; garuu namoota baay'ee kanaaf kun maal godha?" jedhe.
Yesus immoo, "Namoota teessisaa!" jedhee abboome. Achi margi baay'een jira ture; namoonni akka kuma shanii ta'anis marga sana irra taa'an.
Kana booddee Yesus buddeenan sana fuudhee, Waaqayyoof galata galchee, warra taa'aniifis hire; qurxummicha irraas akkasuma hamma isaan barbaadan hireef.
Namoonni erga nyaatanii quufanii, Yesus, "Waan tokko illee akka hin badnetti, hurraa isa hafe walitti qabaa!" jedhee bartoota isaatti hime.
Hurraa buddeenan garbuu shanan jarri nyaatan irraa hafes gundoo kudha lama guutuu walitti qaban.
Namoonni sun milikkita Yesus argisiise kana yommuu argan, "Kun dhuguma raajicha isa gara biyya lafaa dhufuuf jiru sana" jedhan.
Yesus namoonni kun dhufanii humnaan isa qabanii, mootii isa godhachuudhaaf abbaluutti akka jiran hubatee, kophaa isaa ammas gara gaaraatti jalaa sokke.

Yeroo galgalaa'es, bartoonni isaa gara bishaan ciisaa sanaatti gad bu'an.
Erga dukkanaa'ee immoo, Yesus amma illee gara isaanii hin dhufne iyyuu, bidiruu yaabbatanii gama Qifirnaahomitti ce'uuf ka'an.
Qilleensi jabaan qilleensofnaan bishaanichi raafame.
Kiilo metrii shanii hamma ja'aatti bidiruudhaan erga adeemanii, Yesus bishaan gubbaa adeemee gara bidirichaatti utuu dhi'aatuu arganii sodaatan.
Yesus garuu, "Hin sodaatinaa, innoo ana" isaaniin jedhe.
Isaan gara bidirichaatti isa fudhachuu barbaadan; bidirichi garuu achumaan qarqara bishaanichaa iddoo itti adeemaa turan ga'e.

Borumtaas namoonni bishaanicha gamatti hafan sun, kaleessumtii bidiruun tokkichi duwwaan akka achi ture, Yesus immoo bartoota isaa wajjin bidiricha akka hin yaabbatin, bartoonni kophaa isaanii bidirichaan akka adeeman baran.
Haa ta'u iyyuu malee, bidiroonni kan biraa Xiberiyaasii gara iddoo sanaa dhufaniiru; iddoon sun immoo lafa itti gooftaan galata galche, namoonni buddeena nyaatan sanatti dhi'oo ture.
Namoonni sun, Yesus, bartoonni isaas akka achi hin jirre baranii, bidiroota yaabbatanii, Yesusin barbaacha gara Qifirnaahomitti ce'an.

Yommus jarri Yesusin bishaanicha gamatti argatanii, "Yaa barsiisaa! Yoom as geesse?" ittiin jedhan.
Yesus immoo deebisee, "Dhuguma, dhuguman isinitti hima, isin milikkita waan argitaniif utuu hin ta'in, buddeena nyaattanii waan quuftaniif na barbaaddu.
Nyaata baduuf hin dhama'inaa! Nyaata jireenya bara baraatiif argamuuf dhama'aa malee! Ilmi namaa inni Waaqayyo abbaan mallattoo itti godhe, nyaata kana isiniif kennuuf jira" isaaniin jedhe.
Isaan immoo, "Egaa hojii Waaqayyoof akka dhamaanuuf maal gochuutu nuuf ta'a?" jedhanii isa gaafatan.
Yesus deebisee, "Isa inni ergetti amanuu keessaniin hojii Waaqayyoo in hojjettu" jedheen.
Kana irratti isaanis, "Arginee akka sitti amannuuf, milikkita maalii argisiifta? Maalis hojjetta ree?
Macaafni 'Buddeena akka nyaataniif waaqa irraa isaaniif kenne' akkuma jedhu, abaabiliin keenya lafa onaatti nyaata 'Maannaa' jedhamu nyaataniiru" jedhaniin.
Yesus immoo deebisee, "Dhuguma, dhuguman isiniin jedha, Museen buddeena waaqa irraa isiniif hin kennine; abbaan koo buddeena isa dhugaa waaqa irraa isiniif in kenna.
Buddeenni Waaqayyoo isa waaqa irraa gad dhufu, biyya lafaatiifis isa jireenya kennuu dha" jedheen.
Isaan immoo, "Gooftaa, buddeena kana yeroo hundumaa nuuf kenni" jedhaniin;
yommus Yesus, "Ana buddeenni jireenyaa, gara koo kan dhufu hin beela'u, kan anatti amanus matumaa hin dheebotu.
Akkuma ani isinitti hime, isin ana argitaniittu, garuu hin amantan.
Abbaan koo anaaf kan kennu hundinuu gara koo in dhufa, isa gara koo dhufus ani of iriaa hin ari'u;
Fedha ofii kootii raawwachuudhaaf miti, fedha isa ana ergee raawwachuudhaafan waaqa irraa gad bu'e malee.
Inni na erge immoo, warra inni anaaf kenne keessaa tokko illee akka ani balleessu hin fedhu, guyyaa booddeetti du'aa akkan isaan kaasu fedha malee.
Abbaan koo, namni ana ilma isaa argu, kan anatti amanus hundinuu, jireenya bara baraa akka qabaatu in fedha; anis immoo guyyaa booddeetti du'aa isa nan kaasa“.
Warri Yihudootaa, waan inni, 'Ani buddeena isa waaqa irraa gad bu'eedha ofiin jedheef isa irratti in guunguman".
Isaan, '" Kun Yesus ilma Yoseef isa abbaa isaa fi haadha isaa beeknu mitii? Amma attamitti Waaqa irraan gad bu'e' jedha ree?" jedhan.
Yesus deebisee, "Walii keessanitti hin guunguminaa!
Abbaan inni ana erge yoo isa harkisuu dhaabaate, homtinuu gara koo dhufuu hin danda'u; isa gara koo dhufu immoo ani guyyaa isa dhumaatti du'aa nan kaasa.
Macaafa raajotaa keessatti, 'Hundumti isaanii warra Waaqayyo isaan barsiise in ta'u' jedhamee caafameera; abbaa koo irraa kan dhaga'ee fi kan bare hundinuu immoo gara koo in dhufa.
Kanaanis namni tokko illee abbaa argeera jechuu koo miti, isa Waaqayyo biraa dhufe sana duwwaatu abbaa arge malee.
Dhuguma, dhuguman isinitti hima, namni amanu jireenya, bara baraa qaba.
Ana buddeenni jireenyaa.
Abaabiliin keessan lafa onaatti nyaata 'Maannaa' jedhamu nyaatan, haa ta'u iyyuu malee in du'an.
Buddeenni waaqa irraa gad bu'u garuu akkas miti, namni isa nyaatu hin du'u.
Ani buddeenicha jiraataa isa waaqa irraa gad bu'ee dha; eenyu illee buddeena" kanattii yoo nyaate bara baraan in jiraata; buddeenni ani biyya lafaatiif jireenya fiduudhaaf kennus, foon koo ti" isaaniin jedhe.
Kana irratti Yihudoonni "Namichi kun attamitti foon isaa akka nyaannuuf nuuf kennuu danda'a?" jedhanii waliin morkatan.
Yesus immoo, "Dhuguma, dhuguman isiniin jedha, isin foon ilma namaa yoo nyaachuu dhaabaattan, dhiiga isaas yoo dhuguu dhaabaattan, jireenya of keessaa hin qabdan.
Eenyu illee foon koo kan nyaatu, dhiiga koos, kan dhugu jireenya bara baraa qaba; anis guyyaa isa dhumaatti du'aa isa nan kaasa.
Foon koo dhuguma nyaata, dhiigni koos dhuguma dhugaatii dha.
Foon koo kan nyaatu, dhiiga koos kan dhugu ana keessa in jiraata, anis isa keessa nan jiraadha.
Abbaan inni jiraataan akka na erge, ani immoo sababii abbaatiif akkuman jiraadhu, namni foon koo nyaatu immoo sababii kootiif in jiraata.
Isa kana buddeenni, inni waaqa irraa gad bu'e; akka isa abaabiliin keessan nyaatanii, booddee immoo du'anii miti; buddeena kana kan nyaatu bara baraan in jiraata" jedha.
Yesus Qifinaahomitti yeroo barsiise mana sagadaa keessatti kana hundumaa dubbate.

Bartoota isaa keessaa baay'een kana dhaga'anii, "Kunoo jecha jabaadha, eenyutu isa dhaggeeffachuu danda'a?" jedhan.
Yesus immoo bartoonni isaa kana irratti guungumuu isaanii beekee, "Kun isin in gufachiisaa?
Ilmi namaa kun gara iddoo dur tureetti utuu ol ba'uu yoo argitanoo, attam ree?
Hafuurri in jiraachisa, foon homaa dhimma hin baasu; dubbiin ani isinitti dubbadhe kun hafuura, jireenyas.
Garuu isin keessa kan hin amanne jiru" jedhe. Yesus jalqabaa jalqabee eenyufaa akka hin amanne, eenyus akka dabarsee isa kennuuf jiru beekeera".
Yesus, "Kanaafan Abbaa biraa yoo kennamuufii dhaabaate, homtinuu gara koo dhufuu hindanda'u' jedhee isinitti dubbadhe" jedhe.
Yeroo sanaa jalqabanii bartoota isaa keessaa baay'een gara booddee deebi'an; ergasiis isaa wajjin hin adeemne.
Yesus yommus warra kudha lamaaniin, "Isinis immoo adeemuu in barbaadduu iyyuu?" jedhee gaafate.
Simoon Phexros deebisee, "Si dhiifnee eenyu bira dhaqna ree? Gooftaa, dubbii waa'ee jireenya bara baraa nama barsiisu situ qaba'o.
Nuyi isa tokkicha qulqulluu Waaqayyoo akka ati taate amanneerra, beekneerras" jedhan.
Yesus immoo, "Ani kudha lamaan keessan fo'adheera mitii? Isin keessaa tokko garuu, Seexana" isaaniin jedhe.
Kanas waa'ee Yihudaa ilma Simoon, nama biyya Keriyot sanaaf dubbate; innoo warruma kudha lamaan keessaa tokkotu dabarsee isa kennuudhaaf jira ture

Kana booddees Yihudoonni warri Yesusiin morman isa ajjeesuu waan yaadaniif, Yesus kutaa biyya Galiilaa keessa deddeebi'e malee, kutaa biyya Yihudaa keessa deddeebi'uu hin barbaanne.
Ayyaanni Yihudootaa inni ayyaana Gordommaa jedhamu tokko dhi'aatee ture.
Obboloonni Yesus immoo, "Bartoonni kee hojii ati hojjettu akka arganiif, iddoo kanaa ka'ii kutaa biyya Yihudaa dhaqi!
Eenyu illee mul'inatti yoo beekamuu barbaade, hojii isaa dhoksaatti hin hojjetu; amma garuu ati hojii kana hundumaa in hojjetta erga ta'ee, biyya lafaatti of mul'isi!" ittiin jedhan.
Obboloonni isaa iyyuu isatti hin amanne.
Yesus immoo, "Yeroon anaaf ta'u amma illee hin geenye, isiniif garuu yeroon hundinuu kan ta'u isinitti fakkaata.
Biyyi lafaa isin jibbuu hin danda'u, ana garuu, hojiin isaa hamaa akka ta'e waanan dhugaa itti ba'uuf, in jibba.
Isin ofii keessanii gara ayyaanichaatti ol ba'aa, ani garuu yeroon anaaf ta'u waan hin raawwataminiif, amma illee gara ayyaana kanaatti ol hin ba'u" jedhee isaaniif deebise.
Kana isaaniin jedhee, Galiilaatti hafe.

Obboloonni isaa gara ayyaanichaatti erga ol ba'anii booddee, Yesus immoo mul'inatti utuu hin ta'in dhoksaatti ol ba' e.
Yihudoonni warri Yesusiin morman, "Inni eessa jira?" jechaa ayyaanicha irratti in iyyaafatu turan.
Namoonnis waa'ee isaa in guungumu turan; isaan keessaa garri tokko, "Inni nama gaarii dha" jedhan, garri tokko immoo, "Waawuu, inni namoota karaa irraa kaachisa" jedhan.
Haa ta'u iyyuu malee, Yihudoota warra Yesusiin morman waan sodaataniif, isaan keessaa namni tokko illee waa'ee isaa mul'isee hin dubbanne.
Guyyoonni ayyaanichaa torban erga walakkatanii, Yesus mana qulqullummaatti ol galee barsiisuutti ka'e.
Yihudoonni warri Yesusiin morman, "Inni kun barumsa dheeraa utuu hin qabaatin, attamitti macaafota beeke? "jedhanii dinqifatan.
Yesus immoo isaaniif deebisee, "Barsiifni ani barsiisu kan koo miti, kan isa ana ergee ti malee.
Namni fedha Waaqayyoo raawwachuu barbaade, barsiifni kun Waaqayyo biraa ta'uu isaa yookiis of keessaa fuudhee dubbachuu koo in hubata.
Namni of keessaa fuudhee dubbatu, ulfina mataa isaa barbaada; inni ulfina isa isa ergee barbaadu garuu dhuga-qabeessa, jal'innis isa keessa hin jiru.
"Museen seera isiniif kenneera mitii? Isin keessaas tokko illee seericha hin eegne; egaa maaliif ana ajjeesuu barbaaddu ree?" jedhe.
Jarri kana irratti, "Seexanatu si keessa jira! Eenyutu si ajjeesuu barbaada?" jedhaniin.
Yesus immoo deebisee, "Ani hojii isin dinqisiisu tokko hojjedheera, isin hundumti keessan immoo isa irratti in rifattan.
Museen seera dhagna-qabaa isiniif kenne; dhagna-qabaan kun illee abaabiliidhaan dhufe malee, Museedhaan hin jalqabamne; isin immoo guyyaa Sanbataatti iyyuu nama dhagna in qabdu.
Seerri Musee akka eegamuuf, namni guyyaa Sanbataatti iyyuu dhagna kan qabatu erga ta'ee, guyyaa Sanbataatti waan ani nama guutummaa isaa fayyiseef anatti dheekkamtu ree?
Akka bakkeedhaan ilaaltanitti hin faradinaa, firdii qajeelaa kennaa malee" isaaniin jedhe .

Amma immoo warra Yerusaalem keessaa jarri tokko, "Inni kun isa isaan ajjeesuu barbaadan mitii?
Ilaa inni mul'inumatti dubbachaa jira, isaanis waan tokko illee isa irratti hin dubbatan; warri aboo qaban, akka inni Masiihicha ta'e dhuguma hubatan laataa?
Haa ta'u iyyuu malee, namichi kun nama eessaa akka ta'e in beekna; Masiihichi yommuu dhufu garuu, eessaa akka inni ta'e homtinuu hin beeku" jedhan.
Isa irratti Yesus utuu mana qulqullummaa keessatti barsiisuu sagalee isaa ol fudhatee, "Dhuguma ana beektu, nama eessaa akkan ta'es in beektu. Ofiin hin dhufne, inni ana erge jira; inni amanamaa dha, isin immoo isa hin beektan.
Ani garuu isa biraa nan dhufe, isatus na erge; kanaafis isa nan beeka" isaaniin jedhe.
Kana irratti isa qabuu yaadan; garuu yeroon isaa amma illee waan hin ga'iniif, namni tokko iyyuu harkaan isa hin qabne.
Namoota sana keessaa baay'een Yesusitti amanan; isaanis, "Masiihichi yommuu dhufu, isa namichi kun argisiise irra caalaa milikkita argisiisa laataa?" jedhan.

Fariisonni yommus isa namoonni waa'ee Yesus guunguman dhaga'an; luboonni warri angafoonni, Fariisonnis Yesusin qabsiisuudhaaf naa'ota isaanii isatti ergan,
Yesus yeroo sanatti, "Egaa ani yeroo gabaabduu duwwaadhaaf isin biran jira; kana booddee gara isa ana ergee nan dhaqa.
Isin ana barbaaduuf jirtu, garuu ana hin argattan; iddoo ani jirus dhufuu hin dandeessan" jedhe.
Yihudoonni warri Yesusiin morman, "Akka nuyi isa hin argineef namichi kun eessa dhaquudhaaf jedha? Gara Yihudoota warra biyya Giriikotaa keessatti faca'anii dhaqee Giriikota barsiisuu yaadaa?
'Isin ana barbaaduuf jirtu, garuu ana hin argattan; iddoo an jirus dhufuu hin dandeessan' jechuun isaa kun maal jechuu isaa ti?" jedhanii waliin dudubbatan.

Guyyaan dhuma ayyaanichaa guyyoota sana hunduma irra caalaa guddaa ture; guyyaa sanatti Yesus ka'ee dhaabatee, sagalee isaa ol fudhatee, "Namni dheebote yoo jiraate gara koo haa dhufu, haa dhugus.
Namni anatti amanu akkasuma haa godhu! Macaafni akkuma dubbate, 'Yaa'aan bishaan jiraataa garaa isaa keessaa in burqa'" jedhe.
Inni dubbii kana waa'ee hafuura qulqulluu, isa warri isatti amanan fudhachuuf jiraniif dubbate; inni iddoo ulfina isaatti waan ol hin fudhataminiif, hafuurri qulqulluun amma iyyuu hin kennamne ture.

Warra dubbii kana dhaga'an keessaa jarreen tokko, "Namichi kun dhuguma raajicha" jedhan.
Warri kaan immoo, "Inni Kristos" jedhan; warri kaan garuu, "Kristos Galiilaadhaa dhufaa?
Macaafichi, Kristos sanyii Daawit keessaa Betlihem ganda Daawitii akka dhufu hin dubbannee ree?" jedhan.
Namoonni waa'ee isaa irratti yaadaan gargar ba'an.
Isaan keessaa kaan isa qabuu barbaadan; garuu namni tokko iyyuu harkaan isa hin qabne.

Naa'onni warri Yesusitti ergaman gara luboota warra angafootaatti gara warra Fariisotaattis in deebi'an; isaan immoo, "Maaliif Yesusin hin dhi'eessine?" jedhanii naa'ota in gaafatan.
Naa'onnis, "Akka namicha kanaatti takkaa namni dubbatee hin beeku" jedhanii deebisaniif.
Kana irratti warri Fariisotaa, "Isinuma iyyuu karaa irraa isin kaachise.
Warra aboo qaban keessaa yookiis warra Fariisotaa keessaa tokko iyyuu isatti amaneeraa ree?
Jarattii seera Museedhaan kenname hin beekne kana duwwaa dha; isaan immoo abaaramoo dha" jedhaniin.
Niqoodemos inni duraan gara Yesus dhaqe immoo, warra Fariisotaa sana keessaa tokko ture.
Inni yommus, "Seerri keenya afaan isaa irraa utuu hin dhaga'in, waan inni hojjetes utuu hin hubatin nama tokkotti in farachiisaa?" isaaniin jedhe.
Isaan garuu deebisanii, "Atis immoo nama Galiilaa tii? Macaaficha qoriitii ilaali! Galiilaadhaa raajiin hin ka'u" jedhaniin.
Kana booddee hundumti isaanii gara mana mana isaaniitti galan. 
Yesus ergasii gara gaara ejersaatti ol ba'e.
Ganama obboroos deebi'ee gara mana qulqullummaa dhaqe. Namoonni hundinuu gara isaa dhufnaan, inni immoo taa'ee isaan barsiisuu jalqabe.
Barsiisonni seeraatii fi Fariisonni dubartii ejja irratti qabamte tokko ol galchanii, namoota gidduu dhaabachiisan.
Yesusiin immoo, "Barsiisaa, dubartiin kun utuu ejjituu qabamte.
Museen seera keessatti, dubartoota akkasii dhagaadhaan rukunnee akka ajjeefnu nu abboomeera; egaa ati immoo maal jetta?" jedhan.
Isaan kanaan qabanii isa hadheessuudhaaf akkas jedhanii isa qoran; Yesus garuu gad-jedhee quba isaatiin lafatti caafe.
Isaan garuu ittuma dabalanii waan isa gaafataniif, Yesus ol jedhee, "Isin keessaa namni cubbuu hin qabne, duraan dursee dubartii kanatti dhagaa haa darbatu" isaaniin jedhe.
Kana booddee ammas gad jedhee lafatti caafe.
Isaan kana dhaga'anii, jaarsoliidhaa hamma warra kaaniitti tokko tokkoon ba'anii adeeman; Yesusin kophaatti dhiisan; dubartittiinis achuma dhaabattee hafte.
Yommus Yesus ol jedhee, "Dubartii nana, meerree isaan? Namni tokko illee firdii si irratti hin raawwannee?" isheedhaan jedhe.
Isheen immoo, "Tokko illee, gooftaa ko" jettee deebifteef; kana irratti Yesus, "Egaa anis sitti hin faradu, dhaqi ammaa jalqabdee cubbuu hin hojjetin!" isheedhaan jedhe.]

Yesus ammas namootatti dubbatee, "Ani ifa biyya lafaa ti, namni ana duukaa bu'u ifa jireenyaa in qabaata malee, dukkana keessa hin adeemu" isaaniin jedhe.
Kana irratti warri Fariisotaa, "Ati ofii keetiif dhugaa in baata, dhugaan kees hin fudhatamu" jedhaniin.
Yesus immoo deebisee, "Ofii kootiif yoon dhugaa ba'e iyyuu, eessaa akkan dhufe, eessas akkan dhaqu waanan beekuuf, dhugaan koo in fudhatama; isin garuu eessaa akkan dhufu, eesssas akkan dhaqu hin beektan.
Isin akka yaada namaatti faraddu, ani garuu nama tokkotti iyyuu hin faradu.
Ani yoon farade iyyuu firdiin koo dhugaa dha; anoo kophaa koo miti, isa ana erge abbaatu anaa wajjin jira.
Seera keessan keessattis immoo, 'Dhugaan namoonni lama dhugaa ba'an in fudhatama' kan jedhu caafamee jira.
Ani ofii kootiif dhugaa nan ba'a, abbaan inni ana erges immoo anaaf dhugaa in ba'a" isaaniin jedhe.
Isaan immoo,"Abbaan kee eessa jira?" jedhanii Yesusin gaafatan. Yesus immoo deebisee, "Isin anas, abbaa koos hin beektan; ana utuu beektanii, abbaa koos immoo in beektu turtan" isaaniin j edhe.
Yesus kutaa mana qulqullummaa keessaa, iddoo qodaan buusii kaa'amutti dhi'oo taa'ee, utuu barsiisuu dubbii kana hundumaa dubbate. Yeroon isaa amma iyyuu waan hin ga'iniif, namni tokko illee harkaan isa hin qabne.

Ammas Yesus, "Ani nan adeema, isin ana barbaaduuf jirtu; iddoo ani dhaqus dhufuu hin dandeessan, kanaaf cubbuu keessaniin in duutu" jedhee isaanitti dubbate.
Kana irratti Yihudoonni warri Yesusiin morman, "Iddoo ani dhaqu dhufuu hin dandeessan erga jedhee, of ajjeesinna laataa?" jedhan.
Inni immoo, "Isin kan goodaa kana ati, ani immoo kan gubbaa sanaa ti; isin kan biyya lafa kanaa ti, ani garuu kan biyya lafa kanaa miti.
Cubbuu keessaniin akka duutan isinitti himeera; ani eenyu akkan ta'e beektanii yoo amanuu dhaabaattan, cubbuu keessaniin in duutu" isaaniin jedhe.
Kana irratti isaan, "Egaa eenyu ati?" jedhanii isa gaafatan; Yesus immoo, "Maaliifan waan akkasii isinitti dubbadha ree?
Ani waa'ee keessaniif kanan dubbadhu kanan faradus waan baay'een qaba; isa na erge irraa waanan dhaga'e, biyya lafaatti nan dubbadha; inni ana erges dhuga-qabeessa" jedhee isaanitti hime.
Isaan garuu waa'ee abbaa isaanitti dubbachuu isaa hin hubanne.
Kanaaf Yesus, "Ilma namaa kana erga muka irratti ol fuutanii, eenyu akkan ta'e, ani isa abbaan na barsiise akkan dubbadhu malee, ofiin homaa akka ani in hojjennes in hubattu.
Inni ana erge anaa wajjin jira; ani yeroo hundumaa kan isa gammachiisu waan ani hojjedhuuf, inni kophaatti ana hin dhiifne" isaaniin jedhe.
Yesus kana yommuu dubbate namoonni baay'een isatti in amanan.

Yommus Yesus Yihudoota warra isatti amananiin, "Dubbii kootti qabamtanii yoo jirattan, egaa isin dhuguma bartoota koo ti.
Dhugicha in hubattu; dhugichi birmaduu isin in baasa" jedhe.
Isaan immoo deebisaniifii "Nuyi sanyii Abrahaam, nuyi nama tokkoof iyyuu takkaa garba hin taane; attam 'Warra birmaduu ba'an in taatu' jetta ree?" jedhan.
Kana irratti Yesus, "Dhuguma, dhuguman isinitti hima, namni cubbuu hojjetu hundinuu garbicha cubbuu ti.
Garbichi barumaan iyyuu maatii gooftaa isaatti hin lakkaa'amu, ilmichi garuu yoom iyyuu maatii abbaa isaatti in lakkaa'ama.
Ilmichi yoo birmaduu isin baase egaa isin warra birmaduu baatanii dha"'.
Isin sanyii Abrahaam akka taatan ani beeka; haa ta'u iyyuu malee, dubbiin koo isin keessatti hundee waan hin godhatiniif, ana "ajjeesuu in barbaaddu.
Ani isan abbaa koo biratti argeen dubbadha; isin immoo isa, abbaa keessan irraa dhageessan in hojjettu" isaaniin jedhe.
Yihudoonni immoo, "Abbaan keenya Abrahaam" jedhanii deebisaniif. Yesus garuu deebisee, "Ijoollee Abrahaam utuu taatanii, hojii Abrahaam hojjete in hojjettu turtan.
Ani dhugicha isan Waaqayyo irraa dhaga'e isinitti himeera; isin garuu ana nama akkasii ajjeesuu barbaaddu; Abrahaam akka kana hin hojjenne.
Isin hojii abbaa keessanii in hojjettu" isaaniin jedhe. Isaan immoo, "Nuyi abbaa hin beekamnettii hin dhalanne, nuyi abbaa tokkicha qabna, innis Waaqayyoo dha" jedhaniin.
Yesus deebisee, "Waaqayyo utuu abbaa keessan ta'ee, ana in jaallattu turtan; anoo Waaqayyo keessaa ba'ee, dhufeen as jira; isatu ana erge malee, ani ofiin hin dhufne.
Maaliif akka ani itti dubbadhu hin hubattan? Dubbii koo dhaga'uu waan hin dandeenyeef hin hubattan.
"Isin kan abbaa isa tokkoo, kan Seexanaa ti; kajeellaa hamaa isa kan abbaa keessaniis gochuu in feetu. Jalqabumaa jalqabee inni sun nama ajjeesaa ture; dhugaan isa keessa waan hin jirreef, inni dhugaa irra hin dhaabanne. Inni sobaa dha, abbaa sobaa tis; kanaaf yommuu sobu isa garaa isaa keessa jiru in dubbata.
Ani garuu isa dhugaa waanan isinitti dubbadhuuf ana hin amantan.
Isin keessaa cubbuudhaaf kan ana ceepha'u eenyu? Isa dhugaa yommuun dubbadhu immoo maaliif ana hin amantan?
Kan Waaqayyoo inni ta'e, dubbii Waaqayyoo in dhaga'a; isin immoo kan Waaqayyoo waan hin ta'iniif dubbii isaa hin dhageessan" jedhe.

Yihudoonni immoo deebisanii,"Ati nama Samaariyaa ti, hafuurri hamaanis si keessa jira, siin jechuun keenya qajeelaa ture mitii?" jedhaniin.
Yommus Yesus, "Ana keessa hafuurri hamaan hin jiru; ani abbaa kootiifan ulfina kenna, isin garuu ulfina na dhowwattu.
Ani ulfina mataa kootii hin" barbaadu, kan isa barbaadu waa'ee isaatiifis kan faradu tokko jira;
Dhuguma, dhugumaan isinitti hima, namni dubbii koo eegu bara baraan hin du'u" isaaniin jedhe.
Kana irratti Yihudoonni, "Amma akka hafuurri hamaan si keessa jiru hubanneerra; Abrahaam du'eera, raajonnis du'aniiru; ati immoo, 'Namni dubbii koo eegu, bara baraan hin du'u in jetta.
Ati egaa abbaa keenya Abrahaam isa du'e irra in caaltaa ree? Raajonnis du'aniiru, ati eenyu of seeta?" jedhaniin.
Yesus immoo "Ofii kootiif ulfina nan kenna yoon ta'e, ulfinni koo homaa miti; abbaan koo inni ulfina anaaf kennu jira; isin iyyuu, 'Inni Waaqayyo keenya' in jettu.
Haa ta'u iyyuu malee, isa hin beektan, ani garuu isa nan beeka. Isa hin beeku yoon jedhe, akkuma keessan sobduu nan ta'a; anoo dhuguman isa beeka, dubbii isaas nan eega.
Abbaan keessan Abrahaam guyyaa koo arguuf waan tureef gammachuudhaan isa eeggate; guyyicha argees itti gammade" jedhe.
Kana irratti Yihudoonni, "Atoo waggaa shantama iyyuu hin guunne, eessaa Abrahaamin argite?" jedhaniin.
Yesus immoo deebisee, "Dhuguma, dhuguman isinitti hima, Abrahaam utuu hin dhalatin iyyuu ani jiran ture" isaaniin jedhe.
Yommus Yihudoonni Yesusitti darbachuudhaaf dhagoota funaannatan; inni garuu of dhoksee mana qulqullummaa keessaa ba'ee adeeme 
Yesus utuu darbuu nama dhaloota isaatii jalqabee jaame tokko arge.
Yommus bartoonni isaa, "Barsiisaa! Namni kun cubbuu eenyuutiif jaamaa ta'ee dhalate? Isatu yakke moo yookiis abbaa isaatii fi haadha isaatu yakke?" jedhanii Yesusin gaafatan.
Yesus immoo deebisee, "Inni cubbuu hojjeteef yookiis abbaan isaatii fi haati isaa cubbuu hojjetaniif miti, isa fayyisuudhaan hojiin Waaqayyoo akka mul'atuuf jaamaa ta'ee dhalate malee.
Hojii isa ana ergee guyyaadhaan hojjechuun nuuf in ta'a, yeroo namni tokko illee itti hojjechuu hin dandeenye halkan in dhufa'o.
Biyya lafaa keessa hamman jirutti, ani ifa biyya lafaa ti" isaaniin jedhe.
Yesus akkuma kana jedheen lafatti tufee, hancufa isaatiinis biyyoo dhoqqeessee, dhoqqicha ija namichaatti dibe.
Namichaanis, "Dhaqi Siilo'am bishaan kuufamaatti dhiqadhu!" jedhe; "Siilo'am" jechuun isa ergame jechuu dha. Namichi yommus dhaqee dhiqatee, ija isaatiinis argaa, deebi'ee dhufe.
Olloonni isaa, warri kanaan dura utuu inni kadhatuu argan, "Inni kun namicha isa taa'ee kadhachaa ture mitii?" jedhanii gaafatan.
Namoonni kaan, "Eeyyee isuma" jedhan; kaan immoo, "Lakkisaa, isa fakkaata malee" jedhan. Namichi yommus, "Ani isa" jedhe.
Namoonni immoo, "Iji kee lachanuu attamitti siif banaman ree?" jedhanii isa gaafatan.
Kana irratti inni, "Namicha isa Yesus jedhamutu biyyoo dhoqqeessee ija koo lachuutti anaaf dibee, 'Gara bishaan Siilo'am dhaqiitii dhiqadhu!' anaan jedhe. Anis dhaqee dhiqadheetan arguu danda'e" jedhee isaaniif deebise.
Jarri immoo, "Inni eessa jira?" jedhanii isa gaafatan; namichi garuu, "Ani hin beeku" jedhee deebiseef.

Jarri yommus namicha dur jaamaa ture sana fuula warra Fariisotaatti in dhi'eessan.
Guyyaan Yesus biyyoo dhoqqeessee ija namicha jaamaa bane guyyaa Sanbataa ture.
Fariisonnis immoo attamitti arguu akka danda'e namicha in gaafatan; namichi yommus, "Inni ija koo irra dhoqqee kaa'e, ani immoo nan dhiqadhe, nan arges!" isaaniin jedhe.
Fariisota keessaa jarri tokko, "Namni kun guyyaa Sanbataa waan hin eegneef, nama Waaqayyo biraa dhufe ta'uu hin danda'u" jedhan. Isaan keessaa kaan garuu, "Namni cubbamaan attamitti milikkita kana hundumaa hojjetee argisiisuu danda'a?" jedhanii kana irratti yaadaan gargar ba'an.
Kana booddee warri Fariisotaa namicha isa jaamaa ture sanaan, "Waa'ee isa ija kee siif bane kanaa maal jetta?" jedhan; yommus namichi, "Inni raajii dha" jedhee deebiseef.
Yihudoonni amma iyyuu, namichi kun jaamaa akka ture akka inni arguu danda'es hin amanne; kanaaf abbaadhaa fi haadha namicha isa arguu danda'e kanaa ofitti waaman.
Warra waamaman kanaanis, "Inni kun ilma keessan, isa isin jaamaa ta'ee dhalate jettanii? Amma immoo attamitti arga ree?" jedhanii gaafatan.
Abbaan isaa fi haati isaa deebisanii, Akka inni ilma keenya ta'e, jaamaa ta'ees akka dhalate in beekna.
Amma attamitti akka argu hin beeknu; yookiis eenyu ija isaa lachuu akka baneef nuyi hin beeknu; inni nama ga'aa dha, innumtuu waa'ee ofii isaatii in dubbata, isa gaafadhaa!" jedhan,
Abbaan isaa fi haati isaa Yihudoota waan sodaataniif kana jedhan; namni "Yesus Masiihicha" jedhee dhugaa ba'u, tokkummaa mana sagadaa isaanii keessaa akka baafamu Yihudoonni sun irratti walii-galanii turan.
Sababii kanaaf abbaan isaa fi haati isaa, "Inni nama ga'aa dha; isa gaafadhaa!" jedhan.
Ergasii Fariisonni namicha jaamaa ture sanas si'a lammaffaa waamanii, "Ati, dhugaa dubbachuudhaan Waaqayyoof ulfina kenni! Namni kun cubbamaa akka ta'e nuyi in beekna" ittiin jedhan.
Namichi immoo, "Inni cubbamaa ta'uu isaa ani hin beeku, waan tokkicha duwwaa nan beeka, ani jaamaa ta'een dhaladhe; amma garuu nan arga" jedhee isaaniif deebise.
Kana irratti isaan; Maal siif godhe? Attamittis ija kee siif bane?" jedhanii gaafatan.
Inni immoo, "Kanaan dura ani isinitti himnaan dhaga'uu diddan; maaliif ammas dhaga'uu barbaaddu? Tarii isinis immoo bartoota isaa ta'uu feetuu?" jedhee deebiseef,
Fariisonni kana irratti namichatti ori'anii, "Situ bartuu isaa ti, nuyi garuu bartoota Musee ti.
Waaqayyo Museetti akka dubbate nuyi in beekna; namichi kun garuu eessaa akka inni dhufe iyyuu hin beeknu" jedhaniin.
Namichi immoo deebisee, "Inni ija koo anaaf bane, isin immoo eessaa akka inni dhufe iyyuu hin beeknu jettu; kun nama dinqa.
Waaqayyo warra cubbamootaaf akka hin dhageenye in beekna; nama isa sodaatuuf jaalala isaas isa raawwatuuf garuu in dhaga'a.
Durii durii jalqabee, namni ija nama jaamaa ta'ee dhalatee akka bane, dhaga'amee hin beeku.
Namni kun utuu Waaqayyo biraa dhufuu dhaabaate, waanuma tokko iyyuu hojjechuu hin danda'u ture" isaaniin jedhe.
Isaan immoo deebisanii, "Ati guutummaatti cubbuudhaan dhalattee nu barsiiftaa?" jedhaniin yommus namicha tokkummaa mana sagadaa isaanii keessaa in baasan.

Yesus yommus, Fariisonni namicha jaamaa ture sana tokkummaa mana sagadaa isaanii keessaa akka baasan in dhaga'e; isa argees, "Ilma namaatti in amantaa? ittiin jedhe.
Namichi immoo, "Inni isa kam? Yaa gooftaa, anatti himi; itti nan amana!" jedhee deebiseef.
Kana irratti Yesus, "Isa'oo dur argite, inni amma sii wajjin dubbachaa jirus isuma" jedheen.
Namichi deebisee, "Nan amana, gooftaa ko" jedhee, jilbeenfatee Yesusiif sagade.
Yesus ammoo "Warri hin argine akka argan, warri arguutti jiran immoo jaamota akka ta'an, firdii kennuudhaaf ani gara biyya lafa kanaa dhufeera" jedhe.
Fariisota warra isaa wajjin turan keessaa jarreen tokko kana dhaga'anii, "Nus immoo jaamota jechuu keetii ree?" jedhaniin.
Yesus immoo, "Jaamota utuu taatanii cubbuu hin qabdan turtan, amma garuu in argina jettu, kanaaf cubbuun keessan isin irratti in hafa" jedhee isaaniif deebise.

Yesus itti fufee, "Dhuguma, dhuguman isinitti hima, namni gola hoolotaatti balbalaan ol galuu dhiisee, karaa biraatiin lixu, inni hattuu dha, saamtuu dhas.
Namni balbalaan gola hoolotaatti ol galu garuu, inni tiksee hoolota sanaa ti.
Tiksee sanaaf kella eegduun in bana, hoolonni sagalee isaa in beeku, inni hoolota isaa maqaa maqaa isaaniitiin isaan waamee gad isaan in baasa.
Hoolota isaa hundumaa erga gad yaasee, fuula isaanii dura in adeema; hoolonni sagalee isaa waan beekaniif isa duukaa in bu'u.
Sagalee warra ormaa waan hin beekneef, nama orma in baqatu malee, isa duukaa hin bu'an" jedhe.
Yesus dubbii haalaa kana isaanitti hime, isaan garuu wanti inni isaanitti hime kun, maal akka ta'e hin hubanne.
Yesus ammas "Dhuguma, dhuguman isinitti hima, ana balballi hoolotaa!
Warri na dura dhufanii karaa biraatiin lixan hundinuu hattuu dha, saamtuu dhas; hoolonni garuu isaaniif hin dhageenye.
Balbalichi ana, inni anaan ol galu in fayya; ol in gala, gadis in ba'a, dheedichas in argata.
Hattuun, waan biraaf utuu hin ta'in, hatuudhaaf, qaluudhaaf, balleessuudhaafis in dhufti; ani garuu hoolonni jireenya haa qabaataniif, irraa hafaas haa qabaataniif dhufeera" jedhe.
Yesus, "Tikseen gaariin ana, tikseen gaariin lubbuu isaa hoolotaaf in kenna.
Tiksee dhugaa utuu hin ta'in bitamee kan eegu, hoolonnis kan isaa kan hin ta'in, yeeyyiin hoolotatti dhufuu yommuu argu, hoolota dhiisee in baqata; yeeyyiinis hoolota butatee, warra hafan in bittimsa.
Namichi sun bitamee waan eeguuf, hoolotaaf hin dhimmu.
Tikseen gaariin ana, ani hoolota koo beeka, hoolonni koos ana beeku.
Abbaan akkuma ana beeku, anis akkuman abbaa beeku, anii fi hoolonni koo wal beekna; lubbuu koos hoolotaaf nan kenna.
Warra gola kanatti galan malees hoolota kan biraa qaba; isaan immoo yaasuun anaaf in ta'a, sagalee koos in dhaga'u; walitti karra tokko in ta'u, tikseen isaaniis tokko in ta'a.
Lubbuu koo deebisee fudhachuudhaaf dabarsee waanan kennuuf, abbaan koo na jaallata.
Homtinuu lubbuu koo na duraa hin fudhatu anumatu ofii kootiin kenna malee. Ani lubbuu koo dabarsee kennuudhaaf, ammoo deebisee fudhachuudhaaf aboo qaba; abboommii kana immoo abbaa koo biraan fudhadhe" jedhe.
Sababii dubbii kana hundumaatiif Yihudoonni ammas yaadaan gargar ba'an.
Baay'een isaanii, "Hafuura hammaatu isa keessa jira, qalbiis dabarseera maaliif isa dhaggeeffattu?" jedhan.
Kaan immoo, "Namni hafuurri hamaan keessa jiru, dubbii akkanaa dubbachuu hin danda'u; hafuurri hamaan ija warra jaamaa banuu danda'aa ree?" in jedhu turan.

Yommus Yerusaalemitti ayyaanni seenaa mana qulqullummaa eebbisuu in ayyaaneffama ture; yeroon isaas yeroo gannaa ture.
Yesus immoo mana qulqullummaa keessa kutaa" Gardaafoo Solomoon" jedhamu, jala in deddeebi'a ture.
Yommus warri Yihudootaa isatti naanna'anii, "Ati hamma yoomiitti garaa keenya rarraafta? Masiihicha yoo taate keessaa baasii nutti himi!" ittiin jedhan.
Kana irratti Yesus deebisee, "Ani isinitti himeera, isin immoo hin amantan, hojiin ani maqaa abbaa kootiin hojjedhu hundinuu anaaf dhugaa in ba'u.
Isin garuu hoolota koo keessaa waan hin ta'iniif hin amantan.
Hoolonni koo sagalee koo in dhaga'u, ani isaan beeka, isaanis na duukaa in bu'u.
Ani jireenya bara baraa isaaniif nan kenna, isaan bara baraan hin badan, namni tokko illee harka koo keessaa isaan hin butatu.
Abbaan koo inni anatti isaan kenne, hundumaa irra guddaa dha; homtinuus harka abbaa koo keessaa isaan butachuu hin danda'u.
Abbaanii fi ani tokko isaaniin jedhe.
Kana irratti warri Yihudootaa dhaga'anii isa ajjeesuudhaaf ammas dhagaa funaannatan.
Yesus garuu deebisee, "Hojii gaggaarii abbaan koo anatti kenne baay'ee hojjedhee isinitti argisiiseera; isaan kana keessaa hojii isa kamiif dhagaadhaan ana dha'uu barbaadud?" isaaniin jedhe.
Yihudoonni immoo, "Ati Waaqayyoon waan arrabsiteef malee, hojii gaarii waan hojjetteef dhagaadhaan kan si dhoofnu miti. Ati nama taatee utuma jirtuu Waaqayyoon of goota'o" jedhanii deebisaniif.
Yesus immoo, "'Anoo isin waaqayyoota isiniin jedheera' kan jedhu seera keessan keessatti caafamee' jira mitii?
Waaqayyo warra dubbiin isaa itti kennameen 'Waaqayyoota' jedhe; waan macaafni jedhus hin diigamu.
Yoos immoo ana, isa abbaan qulqulleessee gara biyya lafaatti erginaan, 'Ani ilma Waaqayyooti' jedhe kanaan, attamitti 'Waaqayyoon arrabsita' jettu ree?
Egaa ani hojii abbaa koo hin hojjedhu yoon ta'e, anatti hin amaninaa.
Ani hojii abbaa koo nan hojjedha yoon ta'e garuu, anatti yoo amanuu dhaabaattan iyyuu; hojii kanatti amanaa! Kanaanis abbaan ana keessa, anis abbaa keessa akkan jiru, ba'eessa gootanii in hubattu" isaaniin jedhe.
Yihudoonni ammas isa qabachuu barbaadan; inni garuu isaan harkaa ba'ee sokke .
Yesus ammas gama Yordaanos, iddoo Yohannis duraan itti cuuphaa ture dhaqee achi bubbule.
Namoonni baay'eenis gara isaa dhufanii, "Yohannis milikkita tokko illee hin argisiifne, garuu waa'ee namicha kanaatiif kan inni dubbate hundinuu dhugaa ture" jedhan.
Achittis namoonni baay'een Yesusitti amanan



Bitaaniyaa ganda Maariyaamii fi obboleettii ishee Maartaatti namichi Alaazaar jedhamu tokko dhukkubsachaa ture.
Maariyaam kun ishee gooftaa urgooftuu dibdee rifeensa mataa isheetiin miilla isaa haxooftee dha; Alaazaar inni dhukkubsate kun immoo obboleessa ishee ti.
Kanaaf obboleettonni isaa gara Yesusitti nama erganii, "Gooftaa! Kunoo, inni ati jaallattu in dhukkubsata" jedhan.
Yesus kana yommuu dhaga'e, "Dhukkubni kun Alaazaar du'ee akka hafuuf miti, ulfina Waaqayyoo akka mul'isuuf, ilmi Waaqayyoos ittiin akka ulfaatuuf malee" jedhe.
Yesus immoo Maartaa fi obboleettii ishee, Alaazaarinis in jaallata ture.
Garuu dhukkubsachuu Alaazaar erga dhaga'ee iyyuu, iddoodhuma ture sana guyyaa lama oole.
Kana booddee garuu Yesus, "Mee kottaa ammas biyya Yihudaa in dhaqnaa!" jedhee bartoota isaatti in dubbate.
Bartoonni isaa immoo, "Barsiisa! Dhi'oo kana Yihudoonni dhagaadhaan si dha'uu barbaadan; ati immoo ammas achi dhaquu yaaddaa?" jedhaniin.
Yesus garuu deebisee, "Ifni guyyaa tokkoo sa'aatii kudha lama qaba mitii ree? Namni guyyaadhaan adeemu, ifa aduu waan arguuf hin gufatu.
Namni halkaniin adeemu garuu, ifa of keessaa waan hin qabneef in gufata" jedhe.
Yesus kana erga dubbatee booddee, "Alaazaar firri keenya rafeera, ani immoo dhaqeen isa dammaqsa" isaaniin jedhe.
Kana irratti bartoonni isaa, "Yaa gooftaa yoo rafeera ta'eo in fayya" jedhaniin.
Yesus akka Alaazaar du'e isaanitti dubbate, isaan garuu waa' ee rafiitii hirribaa waan dubbate isaanitti fakkaate.
Kanaaf Yesus mul'inumatti, "Alaazaar du'eera;
isin amanuu akka dandeessaniif, baga ani achi hin jiraatin; amma garuu kottaa gara isaa in dhaqnaa!" isaaniin jedhe.
Toomaas inni "Diidimos" jedhame immoo, "Egaa kottaa in dhaqna, nuyis barsiisaa wajjin in duunaa!" jedhee bartoota warra kaanitti dubbate.

Yesus yommuu achi ga'e, Alaazaar du'ee erga awwaalamee guyyaa afur ta'uu isaa bare.
Bitaaniyaan Yerusaalem irraa akka kiilo metrii sadii yookiis adeemsa walakkaa sa'aatii duwwaa in fagaata ture.
Yihudoonni baay'eenis waa'ee du'a obboleessa isaaniitiif Maartaa fi Maariyaamin jajjabeessuudhaaf dhufanii turan.
Maartaan dhufa Yesus dhageessee, gad itti baate; Maariyaam garuu mana keessa in teessi turte.
Maartaan yommus Yesusiin, "Gooftaa utuu ati as jiraattee, obboleessi koo hin du'u ture.
Ammuma iyyuu immoo waanuma ati isa kadhatte, Waaqayyo akka siif kennu ani nan beeka" jette.
Yesus yommus, "Obboleessi kee in ka'a" ittiin jedhe.
Maartaan immoo deebiftee, "Guyyaa isa dhumaatti, yeroo warri du'an du'aa ka'anitti akka inni ka'u ani beeka" jette.
Yesus garuu, "Du'aa ka'uun, jireenyis ana; namni anatti amanu yoo du'e iyyuu in jiraata.
Utuu jiruu kan anatti amanu hundinuu immoo bara baraan hin du'u; kana amantaa ree?" jedheen.
Isheen kana irratti, "Eeyyee gooftaa, ati Kristos, isa gara biyya lafaa dhufuuf jiru, ilma Waaqayyoo akka taate amaneera" jetteen.

Maartaan erga kana jettee booddee, dhaqxee obboleettii ishee Maariyaamin suuta jettee waamte; "Barsiisaan as jira, si waamas" jette.
Maariyaam akkuma kana dhageesseen, daftee kaatee gara Yesus dhaqxe.
Yesus iddoodhuma Maartaan isatti dhufte ture malee, amma illee gandichatti hin galle.
Yihudoonni warri ishee jajjabeessuudhaaf ishee wajjin mana keessa turan, Maariyaam daftee kaatee gad ba'uu ishee argan; isaan iddoo awwaalaatti boo'uu dhaqxi se'anii ishee duukaa in bu'an.
Maariyaam iddoo Yesus ture geessee, erga isa argitee miilla isaatti kuftee, "Gooftaa! Utuu ati as jiraattee, obboleessi koo hin du'u ture" jetteen.
Yesus boo'icha ishee fi boo'icha Yihudoota warra ishee wajjin dhufanii yommuu arge, hafuuratti dhiphatee garaan isaa raafame.
"Eessatti awwaaltan?" jedhee gaafannaan, "Kottuutii ilaali gooftaa!" jedhanii deebisaniif.
Yesus imimmaan isaa dhangalaase.
Yommus warri Yihudootaa, "Ilaa attam isa jaallate!" jedhan.
Isaan keessaa garri kaan garuu, "Inni ija nama jaamaa bane kun, Alaazaar akka hin duune gochuu hin danda'u turee?" jedhan.

Yesus ammas of keessatti dhiphatee, gara awwaalichaa dhaqe. Awwaalichi holqa dhagaa ti; holqichis dhagaadhaan cufamee ture.
Yommus Yesus, "Dhagicha ittii fuudhaa!" jedhe; Maartaan obboleettiin isa du'ee immoo, "Gooftaa, yoona foolii godhateera, erga awwaalamee har'a guyyaa afuraffaa isaa ti" ittiin jette.
Kana irratti Yesus, "Yoo amante ulfina Waaqayyoo akka argitu, ani sitti hin himnee ree?" isheedhaan jedhe.
Kana booddee isaan dhagicha awwaalichattii fuudhan; Yesus garuu ol ilaalee, "Yaa abbaa! Anaaf dhaga'uu keetiif sin galateeffadha.
Akka ati yeroo hundumaa anaaf dhageessu, ani beekeera, garuu namoonni as dhaabatan kun, akka ati ana ergite haa amananiifan kana dubbadhe" jedhe.
Kana jedhee sagalee guddaadhaan, "Alaazaar as ba'i!" jedhee waame.
Kanaaf namichi du'ee ture sun awwaalicha keessaa gad ba'e; miilla isaa lamaanii fi harka isaa lamaamtti wayyaan hidhamee, fuula isaattis uffanni maramee ture. Yesus, "Irraa hiikaatii gad dhiisaa! Haa dhaqu!" jedhee isaan abboome.

Yihudoota gara Maariyaam dhufan keessaa baay'een, waan Yesus hojjete arganii itti amanan.
Isaan keessaa kaan immoo gara warra Fariisotaa dhaqanii, waan Yesus hojjete isaanitti himan.
Kana irratti luboonni warri angafoonnii fi Fariisonni yaa'ii warra Yihudootaa walitti waammatanii, "Waa'ee namicha milikkita baay'ee argisiisaa jiru kanaa maal gochuu nuuf wayya?
Akkasumatti yoo isa dhiifne, namoonni hundinuu isatti in amanu; warri Roomaas dhufanii, mana qulqullummaa keenya, saba keenyas nu duraa fudhatu" jedhan.
Isaan keessaa tokko, Qayyaafaa inni jedhamu, waggaa sanatti angafa libootaa ture; inni, "Isin homaa iyyuu hin beektan.
Sabni guutummaatti dhumuu mannaa, namni tokko sabaaf du'uun akka isiniif wayyus hin hubattan" isaaniin jedhe.
Inni dubbii kana of keessaa fuudhee hin dubbanne; waggaa sanatti angafa lubootaa waan tureef, Yesus saba sanaaf du'uuf akka jiru, raajii dubbate malee.
Saba sana duwwaadhaaf utuu hin ta'in, ijoollee Waaqayyoo warra biyya adda addaatti bittimmaa'an tokkummaatti walitti qabuudhaaf du'uuf ture.
Kanaaf jarri guyyaa sanaa jalqabanii, Yesusin ajjeesuudhaaf murtoo godhan.
Yommus Yesus qooda mul'inatti Yihudoota gidduu deddeebi'uu, iddoo sana dhiisee gara kutaa biyyaa isa lafa onaatti dhi'aatuu, gara mandara Efreem jedhamuu dhaqee, bartoota isaa wajjin achi in bubbule.
Ayyaanni Faasiikaa warra Yihudootaa dhi'aannaan, biyya keessaa namoonni baay'een, ayyaanichi utuu hin ga'in of qulleessuudhaaf, Yerusaalemitti ol ba'an.
Isaan kun Yesusii wajjin wal arguu barbaadan; mana qulqullummaa keessa dhaabatanii, "Maal isinitti fakkaata? Gara ayyaanichaa in dhufa moo?" waliin jedhan.
Luboonni warri angafoonnii fi Fariisonni, Yesusin qabachuudhaaf, namni iddoo inni jiru beeku akka isaanitti beeksisuuf abboommii baasan.


Ayyaaneffamuu Faasiikaa guyyaa ja'aan jiru, Yesus Bitaaniyaa iddoo Alaazaar ture dhaqe; inni isa Yesus warra du'an keessaa dammaqse ture.
Achitti irbaata qopheessaniif; Maartaan in ergamti, Alaazaar garuu warra isaa wajjin maaddiitti dhi'aatan keessaa tokko ture.
Maariyaam yommus urgooftuu dibataa makaa hin qabne hidda biqiltuu gati-jabeessa "Naardos" jedhamu irraa kan hojjetame, akka walakkaa liitrii kan ta'u fuutee, miilla Yesus lachuu dibdee, rifeensa mataa isbeetiinis haxoofte; manichi immoo foolii urgooftuu sanaatiin in guutame.
Bartoota isaa keessaa tokko, Yihudaan namni biyya Keriyot, inni isa qabsiisuuf jira ture garuu kana irratti,
"Urgooftuun kun meetii dhibba sadiitti gurguramee, maaliif warra hiyyeessotaaf hin kennamne?" jedhee dubbate.
Kana immoo hiyyeessotaaf oo'ee miti, hattuu waan tureef jedhe malee; korojoo horii isaanii isa baatu keessaas in fudhata ture.
Yesus immoo, "Ishee dhiisi! Guyyaa awwaala kootiif na qopheessuudhaaf urgoofticha keesse'o.
Namoota hiyyeessota yeroo hundumaa of biratti in argattu, ana garuu yeroo hundumaa hin argattan" jedhe.

Yihudoota keessaas namoonni sonaan baay'een Yesus achi jiraachuu dhaga'an; yommus Yesus duwwaadhaaf utuu hin ta'in, Alaazaarin isa inni warra du'an keessaa dammaqses ilaaluudhaaf achi dhufan.
Yommus luboonni warri angafoonni Alaazaarin immoo ajjeesuudhaaf murtoo godhan.
Sababiin isaa immoo Yihudoota keessaa baay'een isaaf jedhanii dhaqanii, Yesusitti in amanu waan turaniif.

Borumtaas namoonni sonaan baay'atanii ayyaanichaaf ol ba'an, Yesus Yerusaalem akka dhufu dhaga'an.
Damee moka meexxii harkatti qabatanii, isa simuudhaaf ba'an; sagalee guddaadhaanis, "Hosaa'inaa, mootiin Israa'el inni maqaa Waaqayyoo gooftaatiin dhufu galateeffamaa dha" jedhan.
Yesus yommus ilmoo harree tokko argatee irra taa'e; kunis macaafa keessatti caafameera;
"Yaa ijoollee Xiyoon hin sodaatinaa, kunoo, mootiin keessan ilmoo harree irra taa'ee in dhufa" jedhame.
Bartoonni isaa si'a duraa kana hin hubanne; Yesus ulfina isaatti erga ol fudhatamee booddee garuu, kun waa'ee isaatiif akka caafame, kanas akka isaaf godhan in yaadatan.
Namoonni gaafa inni Alaazaarin awwaala keessaa waamee, warra du'an keessaas dammaqse isa bira turan, kana gochuu isaa dhugaa ba'anii turan.
Yommus tuuti jaraa milikkita kana argisiisuu isaa waan dhaga'aniif, isa simuudhaaf ba'an.
Warri Fariisotaa garuu, "Isin waan tokko dhimma baafachuu akka hin dandeenye in argitu; biyyi lafaa isa duukaa bu'eera" waliin jedhan.

Warra yeroo ayyaanichaatti sagaduudhaaf ol ba'an keessa, Giriikonni tokko turan.
Isaan kun Filiphos, nama Betsayidaa isa kutaa biyya Galiilaa sana bira dhufanii, "Yesusin arguu feena, gooftaa" jedhaniin.
Filiphos immoo dhaqee Indriiyaasitti hime; Indriiyaasii fi Filiphos walii wajjin dhaqanii Yesusitti himan.
Yesus garuu deebisee, "'Yeroon ilmi namaa ulfina isaatti ol fudhatamu ga'eera.
Dhuguma, dhuguman isinitti hima; iji qamadii biyyoo keessa bu'ee yoo du'uu dhaabaate, tokkichuma ta'ee hafa; yoo du'e garuu ija baay'ee in godhata.
Namnni jireenya isaa mararsiifatu jireenya isaa in dhaba; namni biyya lafaa kanatti jireenya isaa hin mararsiifanne garuu, jireenya bara baraatiif isa in kaa'ata,
Namni tokko yoo anaaf ergamuu barbaade, ana duukaa bu'uun in ta'aaf, inni anaaf ergamus lafa ani jiru in jiraata; namni anaaf ergamu yoo jiraate, abbaan koo ulfina in kennaaf jedhe.

Yesus itti fufee, "Amma lubbuun koo dhiphatteetti; egaa, 'Yaa abbaa yeroottii kana na oolchi!' jedhu moo ree? Garuu sababiidhuma kanaaf ani immoo gara yerottii kanaa dhufe.
Yaa abbaa maqaa kee ulfeessi, guddisi!" jedhe. Yommus sagaleen tokko waaqa irraa dhufee, "Raawwaadhee ulfeessee, guddiseera; si'achis nan ulfeessa, nan guddisas!" jedhe.
Tuuta achi ijaajjee dhaga'aa ture keessaa kaan, "Qaqawwee dha" jennaan, kaan immoo, "Ergamaa Waaqayyootu isatti dubbate" jedhan.
Yesus immoo deebisee, "Sagaleen kun sababii keessaniif dubbate malee, sababii kootiif miti.
Yeroon firdii biyya lafa kanaa amma, inni hamaan biyya lafaa kana seerratus amma gad in gatama.
Ani yommuun lafa irraa ol kaafamu, nama hundumaa ofitti nan harkisa" jedhe.
Kanas du'a attamii du'uudhaaf akka ture tuquuf jedhe.
Tuuti jaraas deebisanii, "Kristos bara baraan akka jiraatu seera irraa dhageenyeerra; egaa attamitti ilmi namaa ol kaafamuun in ta'a jetta ree? Ilmi namaa, kun eenyu inni?" jedhaniin.
Yesus immoo, "Ifni amma iyyuu yeroo gabaabaadhaaf isin bira jira; dukkanni akka isin hin qaqqabetti, ificha utuu qabdanii adeemaa! Namni dukkana keessa adeemu, gara kam akka dhaqu hin beeku.
Ijoollee ifaa akka taatanitti, ificha utuu qabdanii ifichatti amanaa!" isaaniin jedhe. Yesus kana dubbatee isaan biraa adeemee, ija isaanii duraas of dhokse.

Utuma Yesus milikkita baay'ee isaan duratti hojjetee argisiisuu iyyuu, isaan isatti hin amanne.
Kun immoo dubbiin raajicha Isaayaas akka raawwatamuuf, isa inni, "Yaa gooftaa, eenyutu waan nuyi dhageenyee itti himne amane? Irreen Waaqayyoos eenyutti mul'ate?" jedhe.
Isaan amanuu hin dandeenye; Isaayaas itti dabale immoo,
"Ija isaaniitiin akka hin arginetti, garaa isaaniitiinis akka hin fudhannetti akka ani isaan fayyisuufis, akka isaan hin deebinetti, inni ija isaanii jaamseera garaa isaaniis jabeesseera" jedhe dubbateera.
Isaayaas ulfina isaa argee, waa'ee isaa waan dubbateef kana jedhe.
Haa ta'u iyyuu malee Yihudoota warra aboo qaban keessa iyyuu baay'een itti amananiiru; garuu mana sagadaa isaanii keessaa nu baasu jedhanii warra Fariisotaa waan sodaataniif, isatti amanuu isaanii hin mul'ifne.
Isaan Waaqayyo irraa ulfina argachuu caalaa nama irraa ulfina argachuu jaallatan.

Yesus sagalee isaa guddisee "Namni anatti amanu, isa ana erge sanatti amana malee, anatti amana miti;
namni ana argus, isa ana erge sana arga.
Eenyu illee kan anatti amanu dukkana keessatti akka hin hafnetti, ani ifa ta'ee gara biyya lafa kanaa dhufeera.
Namni dubbii koo dhaga'ee yoo eeguu dhaabaate, ani isatti hin faradu; ani biyya lafaa oolchuudhaaf malee, itti faraduudhaaf hin dhufne.
Nama ana tuffatee, dubbii koo fudhachuu diddetti kan faradu jira; dubbii ani dubbadhetu guyyaa isa dhumaatti isatti farada.
Abbicha isuma na ergetu ofii isaatii waanan dubbadhu na abboome malee, ani ofuma kootiin hin dubbanne.
Dubbiin inni na abboomes, jireenya bara baraaf akka ta'e ani beeka; egaa waanan jedhu, akka abbaan anatti himettan dubbadha" jedhe.



Ayyaana Faasiikaa dura, Yesus biyya lafaa kana keessaa gara abbaa dhaquudhaaf yeroon isaa akka ga'e in beeke; inni biyya lafaa kana keessatti kan isaa warra ta'an akkuma jaallate, hamma dhumaatti jaalala guutuu isaan argisiise.
Yeroo irbaataatti, Seexanni akka Yihudaan ilmi Simoon, namni biyya Keriyot, Yesusin dabarsee kennuuf yaada isaa irra kaa'ate,
Yesus immoo Waaqayyo abbaan waan hundumaa harka isaatti akka kenne, inni ofii isaatii Waaqayyo biraa akka dhufe, gara Waaqayyoos akka dhaqu in beeke.
Kanaafis irbaata irraa ka'ee, wayyaa isaa of irraa fuudhee kaa'ee, erbee tokkos fuudhee mudhiitti suuqqate,
Xuwwee miillaatti bishaan buusee, miilla bartootaa dhiqee, erbicha mudhiitti suuqqate sanaanis qoorsuutti ka'e.
Simoon Phexros biras geenyaan, Phexros, "Gooftaa situ miilla koo dhiqaa?" ittiin jedhe.
Yesus immoo, "Waan ani hojjechaa jiru ati amma hin beektu; gara booddeetti garuu in hubatta" jedhee deebiseef.
Phexrosis, "Yoom iyyuu taanan miilla koo hin dhiqxu" jedheen. Kana irratti Yesus, "Ani yoon si dhiquu dhaabaadhe, na biraa qooda hin qabdu" jedhee deebiseef.
Simoon Phexros yommus, "Yoos miilla koo duwwaa utuu hin ta'in, harkas mataas na dhiqi!" ittiin jedhe.
Yesus immoo, "Kanaan dura kan dhiqate miilla isaa duwwaa dhiqachuu malee, lammaffaa isaaf hin barbaachisu inni guutummaatti qullaa'aa dha'o; isin qullaa'oo dha, garuu hunda keessan miti" jedheen.
Innoo dabarsee isa kennuuf kan ture, eenyu akka ta'e waan beekeef, "Hundumti keessan qullaa'oo mite" jedhe.
Yesus miilla isaanii dhiqee wayyaa isaa fudhatee, iddoo isaatti erga deebi'ee booddee, "Waanan isiniif godhe hubattuu ree?
'Barsiisaa, gooftaas' jettanii na waamtu, isin akkuma jettan iyyuu ani isa.
Ani barsiisaan keessanii fi gooftaan keessan ergan miilla isiniif dhiqee, isin immoo miilla walii walii keessaniif dhiquun isiniif in ta'a.
Ani akkuman isiniif godhe, isinis immoo akka gootanitti fakkeenya isiniif ta'eera,
Dhuguma, dhuguman isinitti hima, hojjetaan isa isa hojjechiifatu irra hin caalu, inni ergames isa ergate irra hin caalu.
Kana erga beektanii, akkuma kanaatti yoo hojjettan kan ayyaanomtanii dha.
"Ani waa'ee hunduma keessaniitiif hin dubbadhu, warra ani fo'adhe immoo beeka; inni macaafni, 'Namichi buddeena koo nyaate na dhiite!' jedhu garuu, raawwatamuun in ta'a.
Yommuu inni ta'u 'Ani isa ta'uu koo akka amantaniif, utuu inni hin ta'in duraan dursee amma isinitti nan hima.
Dhuguma, dhuguman isinitti hima, namni isa ani erge simatu ana simachuu isaa ti, namni ana simatus isa ana erge simachuu isaa ti" jedhee isaanitti dubbate.

Yesus erga kana dubbatee booddee, hafuura isaatti dhiphatee, "Dhuguma, dhuguman isinitti hima, tokko isin keessaa dabarsee na kennuuf jedha" jedhee dhugaa ba'e.
Bartoonni garuu waa'ee eenyuutiif akka inni dubbate walii wallaalanii, ija keessa wal ilaalan.
Bartoota isaa keessaa inni Yesus jaallate tokko baay'ee Yesusitti maxxanee in taa'a ture.
Kanaaf Simoon Phexros waa'ee eenyuutiif akka Yesus dubbate haa gaafatuuf, nyaaraan bartichatti argisiise.
Bartuun sunis gara Yeusitti jedhee, "Yaa gooftaa, eenyu inni?" jedhee gaafate.
Yesus immoo "Inni ani buddeena afaan kaa'ata tokko cuuphee kennuuf isa" jedhee deebiseef; si'uma sanas buddeena afaan kaa'ata tokko cuuphee, Yihudaa ilma Simoon nama biyya Keriyotiif kenne.
Yihudaan akkuma buddeenicha afaan kaa'ateen, Seexanni isatti gale; yommus Yesus, "Waan gochuuf jettu dafii godhi!" ittiin jedhe.
Warra maaddiitti taa'an sana keessaas, maaliif Yesus akkas akka ittiin jedhe, homtinuu hin hubanne.
Kaan Yihudaan korojoo horii waan baateef Yesus, "Waan ayyaanaaf nu barbaachisu biti!" ittiin jedhe; yookiis immoo akka inni hiyyeessotaaf waa kennuuf, itti hime se'an.
Yihudaan buddeena afaan kaa'ata tokko sana fudhatee, achumaan gad ba'e; yeroon isaa immoo halkan ture.

Yihudaan erga gad ba'ee booddee, Yesus, "Egaa ilmi namaa ulfina argachuu isaa ti; Waaqayyos isaan ulfina argachuu isaa ti.
[Waaqayyo isaan ulfina erga argatee], Waaqayyo immoo deebisee ulfina isa in argachiisa, dafees in argachiisa.
Yaa ijoollee ko, si'achi yeroo gabaabaa duwwaadhaafan isinii wajjin jira; na barbaaduuf jirtu, 'Iddoo ani dhaqu dhufuu hin dandeessan' jedhee Yihudootatti akkuman hime, isinittis immoo amma nan hima.
Akka isin wal jaallattaniif abboommii haaraa isiniif nan kenna; ani akkuman isin jaalladhe, isnis immoo akka wal jaallattan isin abboomeera.
Jaalala yoo waliif qabaattan, kanaan namoonni hundinuu akka isin bartoota koo taatan in beeku" jedhe.

Yommus Simoon Phexros, "Eessa dhaquuf jetta yaa gooftaa?" jedheen, Yesus immoo, "Iddoo ani dhaquudhaaf jedhu amma na duukaa dhufuu hin dandeessu, booddee garuu na duukaa in buuta" jedhee deebiseef.
Kana irratti Phexros, "Gooftaa maaliifan amma si duukaa bu'u hin danda'u? Anoo siif jedhee lubbuu koo kennuuf jira" jedheen.
Yesus immoo deebisee, "Maal akkas anaaf jettee lubbuu kee kennita? Dhuguma, dhuguman sitti hima, indaanqoon utuu hin iyyin si'a sadii na ganta" jedhe.



Yesus itti fufee bartoota isaatiin, "Garaan keessan hin raafamin, Waaqayyotti amanaa, anattis amanaa!
Mana abbaa koo keessa iddoon jireenyaa baay'eetu jira; utuu inni hin jiru ta'ee, isinitti nan himan ture; iddoo jiru sana isiniif qopheessuudhaaf nan adeema.
Yommuun dhaqee iddoo sana isiniif qopheessus, iddoodhuma ani jiru isinis akka jiraattaniif deebi'ee dhufeetan gara ofii kootiitti isin fudhadha.
Lafa ani dhaqu, karicha achi geessus in beektu" jedhe.
Toomaas immoo, "Yaa gooftaa, eessa akka ati dhaqxu hin beeknu, karicha immoo attamitti beekuu dandeenya?" jedheen.
Yesus deebisee, "Karichi, dhugaan, jireenyis, ana; anaan yoo ta'e malee, eenyu iyyuu gara abbaa hin dhufu.
Ana beektanii utuu jiraattanii, abbaa koos in beektu turtan; ammaa jalqabdanii isa in beektu, isa argitaniittus" jedheen.
Filiphos immoo, "Yaa gooftaa, abbaa nu argisiisi, kanaa achi nu ga'a" ittiin jedhe.
Yesus deebisee, "Utuma ani yeroo dheeraa hammana ga'u isinii wajjin jiraadhuu iyyuu ana hin beeknee, Filiphos? Namni ana arge abbaa arge; attamitti, 'Abbaa nu argisiisi' jetta ree?
Ani abbaa keessa, abbaanis ana keessa akka jiru hin amantuu ree? Abbaa isa ana keessa jiraatutu hojii isaa hojjeta malee, dubbii ani isinitti dubbadhu hundumaa ofuma kootiin hin dubbadhu.
Ani abbaa keessa, abbaanis ana keessa akka jiru na amanaa! yookiis sababii hojichuma kana hundumaaf ana amanaa!
"Dhuguma, dhuguman isiniin jedha, namni anatti amanu waan ani hojjedhu hundumaas in hojjeta; ani gara abbaa waanan dhaquuf kana irra kan caalu iyyuu in hojjeta.
Abbaan ilma isaatiin ulfina akka argatutti, waanuma isin maqaa kootiin kadhattan ani nan raawwadha.
Waanuma tokko isin maqaa kootiin yoo kadhattan, ani nan raawwadha" jedheen.

Yesus itti fufee, "Isin yoo na jaallattan abboommota koo in eegdu.
Ani abbaa nan kadhadha, inni bara baraan isin bira haa jiraatuuf, kan biraa kan isiniif dubbatu, isiniif in kenna.
Inni isiniif dubbatu kun, hafuura dhugaa ti; biyyi lafaa waan isa hin argineef isa hin beekneefis, isa fudhachuu hin danda'u. Isin garuu, inni isinii wajjin waan turuuf, isin keessas waan jiraatuuf isa beekuuf jirtu.
Ani kophaatti isin hin dhiisu, gara keessan nan dhufa.
Yeroo gabaabduu booddee biyyi lafaa deebi'ee ana hin argu, isin garuu ani waanan jiraadhuuf, isinis immoo jiraachuuf waan jirtaniif na argitu.
Gaafas ani abbaa koo keessa, isin immoo ana keessa, anis isin keessa akkan jiru beekuuf jirtu.
Namni abboommii koo qabu, inni isa raawwatus, isa kan na jaallatu; nama na jaallatu immoo abbaan koo isa jaallachuuf jira, anis isa nan jaalladha, ofii koos isatti mul'isuufan jira" jedhe.
Yihudaa nama biyya Keriyot utuu hin ta'in, Yihudaa inni tokko, "Gooftaa, attamitti ati biyya lafaatti utuu hin ta'in nutti of mul'ifta ree?" ittiin jedhe.
Yesus deebisee, "Eenyu illee yoo na jaallate dubbii koo in raawwata, abbaan koo immoo isa in jaallata; nuyis isa bira in dhufna, iddoo jireenyaas isa bira in godhanna.
Namni ana hin jaallanne immoo dubbii koo hundumaa hin raawwatu, dubbiin isin dhageessan kunis kan abbicha isa na ergee ti malee, kan koo miti" jedheen.
Yesus ammoo, "Kana hundumaa utuun isin bira jiruu isinitti himeera.
Inni isiniif dubbatu hafuurri qulqulluun, inni abbaan maqaa kootiin ergu garuu, waan hundumaa isin in barsiisa, waanan isinitti hime hundumaas isin in yaadachiisa.
Nagaa isin biratti nan hambisa, nagaa koo isiniif nan kenna; ani akka biyyi lafaa kennuttan isiniif kenna miti, garaan keessan hin raafamin, hin sodaatinis!
'Amma nan adeema deebi'ees isin bira nan dhufa' akkan isiniin jedhe dhageessaniittu; utuu na jaallattu taatanii, waanan gara abbaa dhaquuf in gammaddu turtan, abbaan na caala'o,
Kunis yeroo raawwatamu akka amantaniif, duraan dursee utuu inni hin ta'in kunoo, isinitti himeera.
Kanatti dabalee si'achi waan baay'ee isinii wajjin hin dubbadhu, inni biyya lafaa kana seerratu dhufuutti jira; haa ta'u iyyuu malee, inni ana irratti aboo hin qabu.
Garuu ani abbaa jaallachuu koo, akka abboommii abbaan anaaf kennettis hojjechuu koo biyyi lafaa haa beeku; ka'aa egaa itti adeemnaa!" jedhe.



Yesus, "Mukichi waynii inni dhugaan ana, mukicha dhaabee kan eeguu immoo abbaaa koo ti.
Damee utuu anatti jiruu ija hin godhanne, hundumaa in mura; damee isa ija godhatu hundumaa garuu, caalchisee akka inni ija godhatuuf irraa in qeexxa'a.
Isin ammuma iyyuu dubbii ani isinitti dubbadheen qulleeffamtaniittu.
Anatti qabadhaa jiraadhaa! Anis isinitti nan jiraadha; akkuma dameen muka waynichaatti qabatee yoo jiraachuu dhaabaate ofiin ija godhachuu hin dandeenye, isinis anatti qabattanii yoo jiraachuu dhaabaattan ija godhachuu hin dandeessan.
Ani muka waynichaa ti, isin immoo damoota isaa ti; inni anatti qabatee jiraatu, anis isatti jiraadhu, isa ija baay'ee kan godhatu; anattii gargar baatanii waan tokko illee gochuu hin dandessan.
Namni anatti qabatee hin jiraanne, akkuma damee sanaa in gatama, in gogas; damoota akkasiis walitti qabanii ibiddatti in naqu, in gubatus.
Isin anatti qabattanii yoo jiraatan, dubbiin koos isin keessa yoo jiraate, waan feetan in kadhattu, isiniif in ta'as.
Kanaan ija baay'ee godhachuu keessaniin, bartoota koo akka taatanis mul'isuu keessaniin ulfinni abbaa koo in argama.
"Abbaan akka na jaallate, anis akkasumas isin jaalladheera; jaalala kootti qabamaa jiraadhaa!
Akkuma ani abboommii abbaa kootii hundumaa eegee, jaalala isaattis qabamee jiraadhu, isinis abboommii koo hundumaa yoo eegdan, jaalala kootti, qabamtanii in jiraattu.
Gammachuun koo isin keessatti akka argamuuf, gammachuun keessanis guutuu akka ta'uufan kana hundumaa isinitti dubbadhe.
"Abboommiin koo isa kana; ani akkan isin jaalladhe, isinis wal jaalladhaa!
Namni tokko firoota isaatiif jireenya isaa dabarsee kennuu irra kan caalu, jaalala guddaa qabaachuu hin danda'u.
Waanan isin abboome yoo gootan, isin firoota koo ti.
Ani garboota isiniin hin jedhu, garbichi waan gooftaan isaa godhu hin beeku'o; ani garuu firoota koo isiniin jedheera, waanan abbaa koo irraa dhaga'e hundunaas isin beeksiseera.
Isin ana hin fo'anne, anatu isin fo'ate; dhaqxanii akka ija godhattaniif, iji keessanis akka jiraatuuf, maqaa kootiin abbaa waan kadhattanis akka inni isiniif kennuuf, ani isin kaaseera.
Kana hundumaa akka isin wal jaallattaniifan isin abbooma" jedhe.

Yesus itti dabalees, "Biyyi lafaa yoo isin jibbe, isin dura akka ana jibbe beekaa!
Kan biyya lafaa utuu taatanii, biyyi lafaa akka kan isaatiitti isin in jaallata ture; amma garuu anatu biyya lafaa keessaa isin fo'ate malee, isin kan biyya lafaa waan hin ta'iniif, biyyi lafaa is in in jibba.
Dubbii ani, 'Hojjetaan isa hojjechiifatu irra hin caalu jedhee isinitti hime yaadadhaa! Kanaaf na ari'atanii yoo jiraatan isinis in ari'atu; dubbii koo eeganii yoo jiraatan dubbii keessanis in eegu.
Sababii kootiif jedhanii kana hundumaa isin irratti in raawwatu, isa na erge sana hin beekani'o.
Utuu ani dhufee isaanitti hin dubbanne ta'ee, cubbuu isaanitti hin ta'u ture; amma garuu cubbuu isaaniif waan itti qabatan hin argatan.
Namni na jibbu, abbaa koos immoo in jibba.
Utuu hojii namni biraa tokko illee hin hojjetin kana hundumaa ani isaan gidduutti hin hojjenne ta'ee, cubbuu isaanitti hin ta'u ture; amma garuu hojii kana hundumaa utuma arganii, anas abbaa koos in jibban.
Kana gochuun isaaniis, dubbiin seera isaanii keessatti, 'Sababiidhuma malee na jibban' jedhamee caafame akka raawwatamuuf.
"Hafuura isa isiniif dubbatu abbaa biraa isiniif nan erga; hafuurri dhugaa inni abbaa biraa ba'u sun yommuu dhufu, anaaf dhugaa in ba'a.
Isinis immoo jalqabaa jalqabdanii anaa wajjin waan turtaniif, dhugaa in baatu" jedhe. 
Yesus itti fufee, "Ani kana hundumaa karaa irraa akka isin hin gufanneefan isinitti hime.
Manneen sagadaa isaanii keessaa isin in baasu; caalaadhumatti iyyuu yeroon itti isin ajjeesan in dhufa; namni yoo isin ajjeeses Waaqayyoof waan hojjetu isatti fakkaata.
Isaan abbaa yookiis ana waan hin beekiniif kana hundumaa in godhu".
Egaa yeroon kun hundinuu itti ta'u yommuu ga'u, kana isinitti himuu koo akka yaadattaniifan, kana isinitti dubbadhe. Ani jalqabatti dubbii kana isinitti hin himne, yommus ofii kootii isinii wajjinan ture" jedhe.

Yesus, "Amma garuu gara isa na ergee nan dhaqa, isin keessaas tokko illee, 'Eessa dhaqxa?' jedhee ana hin gaafatu.
Waan ani kana jedheef immoo, garaan keessan baay'ee gaddeera.
Dhuguman isinitti hima, yoon adeeme isiniif wayya; yoon adeemuu dhaabaadhe inni isiniif dubbatu gara keessan hin dhufu; ani yoon dhaqe garuu isa isiniifan erga.
Inni yommuu dhufu waa'ee cubbuu, waa'ee qajeelummaa, waa'ee firdiis, biyya lafaa in hubachiisa.
Isaan waan anatti hin amanneef, cubbuu isaanii in argisiisa;
ani gara abbaa dhaquu kootiin isinis na arguu dhabuudhaan qajeelummaa koo in argisiisa;
isa biyya lafaa kana abboomutti faradamuu isaatiin, firdii in argisiisa.
"Ani waan baay'ee kanan isinitti himu illee qaba, ammaaf garuu baachuu hin dandeessan.
Hafuurri dhugaa sun yommuu dhufu, gara dhugaa hundumaa keessatti isin in geessa; inni waan dhaga'u dubbata malee, of keessaa fuudhee hin dubbatu; waan dhufuuf jirus isinitti in mul'isa.
Dubbii koo keessaa fuudhee waan isinitti mul'isuuf, inni anaaf ulfina in kenna.
Waan abbaan qabu hundinuu kan kooti; kanaafan inni dubbii koo keessaa fuudhee isinitti in mul'isa, jedhee isinitti dubbadhe" jedhe.

Yesus, "Yeroo xinnoo booddee na arguu in dhabdu, ammoo yeroo xinnoo booddee deebitanii na argitu" jedhe.
Bartoota isaa keessaa kaan, "'Yeroo xinnoo booddee na arguu in dhabdu, ammoo yeroo xinnoo booddee deebitanii na argitu', yeroo biraa immoo, 'Ani gara abbaa dhaquu koo ti' nuun jechuun isaa kun maali?" waliin jedhan.
Itti fufaniis,  "Yeroo xinnoo' jechuun isaa kun maali? Maal akka inni jedhu hin beeknu" jedhan.
Yesus akka isaan isa gaafachuu barbaadan baree, "Inni ani 'Yeroo xinnoo booddee na arguu in dhabdu, ammoo yeroo xinnoo booddee deebitanii na argitu' jedhe maal jechuu akka ta'e, wal gaggaafachaa jirtuu?
Dhuguma, dhuguman isiniin jedha; isin in boossu in wawwaattus; biyyi lafaa garuu in gammada; isin in gadditu, gaddi keessan garuu gammachuutti in geddarama.
Dubartiin ciniinsifattu yeroon ishee waan ga'eef in gadditi; mucaa erga deessee garuu, namni biyya lafaatti waan dhalateef, gammachuu irraa kan ka'e rakkina ishee sana hin yaadattu.
Akkasuma isinis amma gadda qabdu; garuu ani deebi'ee isin nan arga, garaan keessanis in gammada, gammachuu keessanis eenyu illee isin duraa hin fudhatu.
Gaafas isin homaa ana hin gaafattan; dhuguma, dhuguman isinitti hima, waanuma isin maqaa kootiin isa kadhattan abbaan isiniif in kenna.
Hamma ammaatti isin maqaa kootiin waan tokko illee hin kadhanne; egaa gammachuun keessan guutuu akka ta'uuf kadhadhaa, in fudhattus!" isaaniin jedhe.

Yesus, "Kana hundumaa dubbii haalaatiin isinitti dubbadheera; garuu yeroon ani dubbii haalaatiin isinitti hin dubbanne in dhufa; yommus mul'inattan waa'ee abbaa isinitti hima.
Gaafas isin maqaa kootiin in kadhattu, ani immoo abbaatti isiniif nan dubbadha isiniin hin jedhu.
Isin waan na jaallattaniif, abbaa biraa dhufuu koos waan amantaniif, abbaan ofii isaa isin in jaallata.
Abbaa biraa ba'een gara biyya lafaa dhufe, deebi'ee immoo biyya lafaa nan dhiisa gara abbaas nan dhaqa" jedhe.
Yommus bartoonni isaa, "Kunoo, amma'oo dubbii haalaatiin hin dubbattu, mul'inatti himta.
Amma ati waan hundumaa, gaaffii namni qabu iyyuu utuu inni si hin gaafatin akka beektu nuyi barreerra; kanaanis Waaqayyo biraa akka ati dhufte in amanna" jedhaniin.
Yesus immoo isaaniif deebisee, "Amma in amantuu?
Yeroo isin itti kophaatti na dhiiftanii gara mana mana keessaniitti bittimmooftan in dhufa, ammuma iyyuu immoo dhufeera; ani garuu kophaa koo miti, abbaan anaa wajjin jira.
Anatti qabamtanii nagaa akka qabaattaniif ani kana hundumaa isinitti hime; biyya lafaatti rakkina qabdu, garuu jabaadhaa! Ani biyya lafaa mo'eera" jedhe.

Dubbii kana erga dubbatee booddee, Yesus gara waaqaatti ol ilaalee, "Yaa abbaa, yerichi ga'eera, ilmi kee ulfina akka siif kennuuf, ilma kee gara ulfinaatti ol fudhadhu.
Akkuma ati foon-qabeessa hundumaa irratti aboo isaaf kennite, inni immoo warra ati isaaf kennite hundumaaf jireenya bara baraa haa kennuuf.
Waaqayyo isa tokkicha, isa dhugaa, Yesus Kiristosin isa ati ergites beekuun isaanii jireenya bara baraa ti.
Ani lafa irratti ulfina siif kenneera, hojii akka ani hojjedhuuf ati anaaf laattes raawwadheera.
Ammas yaa abbaa, ulfina isa utuu biyyi lafaa hin uumamin ani si biratti qaba tureen, ofii kee biratti ulfina anaaf kenni!
"Biyya lafaa keessaa warra ati anaaf laattetti maqaa kee beeksiseera. Isaan kan kee turan, ati immoo anaaf isaan laatte; isaanis dubbii kee eeganiiru.
Ammas wanti ati anaaf kennite hundinuu si biraa ta'uu isaa hubataniiru.
Dubbii ati anaaf kennite hundumaa ani immoo isaaniif kenneera. Isaanis fudhatanii, ani si biraa akkan dhufe dhuguma hubatan; akka ati na ergites amanan.
Ani isaaniifan kadhadha, biyya lafaatiif hin kadhadhu, warra ati anaaf kenniteef malee; isaanoo kan kee ti.
Kan koo hundumtuu kan kee ti, kan kees kan koo ti, ulfinni koos isaaniin in mul'ata.
Ammas ani si'achi biyya lafaatti hin argamu, isaan garuu biyya lafaa keessa jiru; ani immoo gara kee nan dhufa. Yaa abbaa qulqulluu, akkuma nuyi tokko taane, warri ati anaaf kennites tokko akka ta'aniif, maqaa keetiin isaan eegi!
Hamma ani isaan bira turetti, humna maqaa keetii isa ati anaaf kenniteen isaan nan eege; waan hamaattii isaan eegeera, dubbiin macaafaa akka raawwatamuufis isaan keessaa ilma badiisaa malee, tokko illee kan bade hin jiru.
Amma garuu gara kee nan dhufa, isaan immoo gammachuu koo guutummaatti akka qabaataniif, dubbii kana biyya lafaa keessatti nan dubbadha.
Ani dubbii kee isaaniif kenneera; akkuma ani kan biyya lafaa hin ta'in, isaanis kan biyya lafaa waan, hin ta'iniif, biyyi lafaa isaan jibbe"'.
Isa hamaattii akka isaan eegduuf malee, biyya lafaa keessaa akka isaan baaftuuf si hin kadhadhu.
Akkuma ani kan biyya lafaa hin ta'in, isaanis kan biyya lafaa miti.
Dubbiin kee dhugaa dha, dhugichaan isaan qulqulleessi.
Akka ati biyya lafaatti na ergite, anis akkasuma biyya lafaatti isaan ergeera.
Isaan immoo dhugaatti kan qulqullaa'an akka ta'aniif, ani isaaniif jedhee of nan qulleessa.
"Isaan kana duwwaadhaaf miti, warra dubbii isaanii dhaga'anii anatti amananiifis immoo nan kadhadha malee.
Isaanis tokko haa ta'aniif, yaa abbaa, akka ati ana keessa jirtu anis si keessa akkan jiru, isaanis nu keessa haa jiraataniif, biyyi lafaas ati akka na ergite haa beekuuf kadhachuu koo ti.
Akkuma nuyi tokko taane, isaanis tokko haa ta'aniif, ulfina ati anaaf kennite isaaniif kenneera.
Ani isaan keessa atis na keessa jiraachuu keetiin isaanis raawwatanii tokko haa ta'an; biyyi lafaas ati na erguu kee, akkuma na jaallattes isaan immoo jaallachuu kee haa beeku!
Yaa abbaa, isaan ati anaaf kennite kun iddoon ofii jiraadhu haa jiraataniif, ulfina isa ati biyyi lafaa utuu hin uumamin waan na jaallatteef anaaf laattes, haa arganiif nan fedha.
Yaa abbaa ko, qajeelaa! Biyyi lafaa kun si hin beeku, ani garuu si beeka, isaan kunis immoo ati akka na ergite beekaniiru.
Maqaan kee isaan biratti akka beekamu godheera, jaalalli ati ittiin na jaallatte isaan keessa akka jiraatuuf, anis isaan keessa akkan jiraadhuuf, ammas akka beekamu nan godha" jedhe.

Yesus dubbii kana erga dubbatee bartoota isaa wajjin ka'ee iddoo dhaabaa dachaa Qedroon gama jiru tokko dhaqe; inni, bartoonni isaas dhaabaa sana keessa lixan.
Yesus yeroo baay'ee bartoota isaa wajjin achitti wal arga waan tureef, Yihudaan inni dabarsee isa kennuuf ture iddoo sana in beeka.
Yommus Yihudaan loltuu kutata tokko, warra eegduu mana qulqullummaa, luboota angafootaa fi Fariisota biraa ergamanis, of duukaa buusee dhufe; jarri guca, ibsaa, mi'a lolaas in baatu turan.
Yesus waan isatti dhufuuf jiru hundumaa beekee, ka'ee itti adeemee, "Eenyuun barbaaddu?" isaaniin jedhe.
Isaan immoo deebisanii, "Yesusin namicha biyya Naazireet" jedhan; kana irratti Yesus, "Innoo, ana" jedhe. Yihudaan inni dabarsee isa kennus isaanumaa wajjin in dhaabata ture.
Yeroo inni, "Innoo, ana" isaaniin jedhetti gara booddee isaaniitti deebi'anii in kukkufan.
Ammas, "Eenyuun barbaaddu?" jedhee isaan gaafate; isaan immoo, "Yesusin namicha biyya Naazireet" jedhan.
Yesus deebisee, '" Innoo, ana', jedhee isinitti himeera; kanaaf ana barbaaddu yoo ta'e, isaan kana dhiisaa, haa dhaqan!" jedhe.
Dubbiin inni kanaan dura, "Warra ati anaaf kennite keessaa tokko illee hin ganne" jedhe, akka raawwatamuuf kana dubbate.
Simoon Phexros, billaa qaba ture iyyuu luqqifatee naa'oo angafa lubootaa rukutee, gurra isaa mirgaa irraa kute; maqaan naa'oo sanaa immoo Maalkos ture.
Yesus garuu Phexrosiin, ''Billaa kee mann'ee isaatti deebisi! Xoofoo dhiphinaa abbaan anaaf kenne keessaa hin dhuguu ree?" jedhe.

Kutati warra loltuu, angafni kumaas, karaa warra Yihudootaa immoo eegdonni mana qulqullummaa Yesusin qabanii hidhan.
Duras Haannaasitti isa geessan; Haannaas abbiyyuu Qayyaafaa ti, Qayyaafaan immoo bara sanatti angafa lubootaa ture.
Qayyaafaan kunis, namni tokko sabaaf du'uu akka wayyu Yihudoota isa gorse ture.

Simoon Phexrosiifi bartuun kan biraa tokko Yesus duukaa dhaqan; bartuun inni kaan angafa lubootaa biratti beekamaa waan tureef, Yesusii wajjin oobdii mana angafa lubootaa sana lixe.
Phexros immoo; karaa alaa karra dura in dhaabata ture; kanaaf bartuun inni kaan, inni angafa lubootaa biratti beekame sun, gad ba'ee xomboree ishee karra eegdutti dubbatee, Phexrosin ol galche.
Xomboreen karra eegdu sun Phexrosiin, "Atis bartoota namicha kanaa keessaa tokko mitii ree?" jette; inni immoo, "Ana miti" jedhe.
In dhaamota waan tureef, hojjetoonnii fi eegdonni ibidda cilaattii qabsiisanii, ijaajjanii in qaqqaammatu turan; Phexrosis isaanii wajjin dhaabatee in qaqqaammata ture.

Angafichi lubootaa yommus Yesusin waa'ee bartoota isaatii fi waa'ee barsiisa isaatii gaggaafate.
Yesus immoo deebisee, "Ani mul'inatti biyya lafaatti dubbadheera; yeroo hundumaas mana sagadaa fi mana qulqullummaa iddoo Yihudoonni hundinuu itti walga'anitti, barsiiseera; dhoksaattis waan tokko illee hin dubbanne.
Egaa maaliif na gaafatta ree? Waanan isaaniin jedhe, warra na dhaga'e gaafadhu; isaan waanan jedhe in beeku" jedheen.
Yeroo inni kana jedhetti, eegdota isa bukkee dhaabatan keessaa tokko, "Akkasitti angafa lubootaatiif deebii deebiftaa?" jedhee maddii isaa kabale.
Yesus deebisee, "Yoon dabaa dubbadheera ta'e, dabaa sana mul'isii dhugaa ba'i! Dubbii qajeelaa yoon dubbadhe garuu maaliif na rukutta ree?" jedheen.
Haannaas ergasii Yesusin, akkuma inni hidhamee jirutti, gara Qayyaafaa angaficha, lubootaatti in erge.

Simoon Phexros dhaabatee utuu ibidda qaqqaammachaa jiruu, warri kaan, "Atis bartoota isaa keessaa tokko mitii?" jedhanii isa gaafatan; inni garuu, "Ana miti" jedhee gane.
Hojjetoota angafa lubootaa keessaas tokko, firri isa Phexros gurra isaa kutee, "Isaa wajjin iddoo dhaabaa sana keessatti ani si hin arginee?" jedhe.
Phexros garuu ammas in gane; yommusumas indaanqoon in iyyite.

Ergasii Yesusin mana Qayyaafaatii gara mana mootummaa warra Roomaa, lafa inni biyya bulchu jiraatutti geessan; yeroon isaas ganama barii ture. Warri Yihudootaa ofii isaaniitii hoolaa Faasiikaa nyaachuudhaaf of in eeggatu waan turaniif, akka hin xuroofneef mana mootummaa warra Roomaa sana hin lixne.
Kanaaf Philaaxos gara isaaniitti gad ba'ee, "Wanti isin namicha kana ittiin hadheessitan maali?" jedheen.
Isaan immoo deebisanii, "Utuu inni kun nama hamaa hojjete ta'uu dhaabaate, nuyi sitti dabarsinee isa hin laannu turre" jedhaniin.
Philaaxos immoo, "Isinumti isa fudhadhaa, dhaqaatii akka seera keessaniitti isatti faradaa!" isaaniin jedhe. Warri Yihudootaa garuu, "Nuyi nama tokko illee ajjeesuuf seerri nuuf hin kennu" jedhaniin.
Kanas, Yesus du'a attamiitiin du'uuf akka jiru tuquudhaaf kan inni jedhe, akka raawwatamuuf dubbatan.
Philaaxos yommus gara mana mootummaa sanatti ol deebi'e, Yesusin waamsisee, "Ati mooticha Yihudootaatii?" jedhee isa gaafate.
Yesus deebisee, "Kana yaaduma keetiin dubbatta moo yookiis warra kaantu waa'ee koo sitti hime?" jedhe.
Philaaxos immoo, "Anatu' Yihudii dha moo ree? Saba keetu, luboota warra angafootatus anatti dabarsee si kenne, ati maal goote?" jedhe.
Yesus garuu deebisee, "Mootummaan inni kan kootii mootummaa biyya lafaa kanaa miti; utuu mootummaa biyya lafaa kanaa ta'ee, akka ani warra Yihudootaatti hin kennamneef, namoonni koo anaaf in lolu turan; garuu mootummaan inni kan kootii mootummaa biyya lafaa kanaa miti" jedhe.
Philaaxos, "Yoos immoo ati mootii dha kaa?" jedheen; Yesus deebisee, "Akka ani mootii ta'e ati iyyuu in jetta, dhugaadhaaf dhugaa ba'uufan dhaladhe, kanumaafanis gara biyya lafaa dhufe; inni kan dhugaa ta'e hundinuus, sagalee koo in dhaga'a" jedhe.
Kana irratti Philaaxos, "Dhugaan maal inni?" jedheen. Kana dubbatee ammas gara warra Yihudootaatti gad ba'ee, "Ani dabaa tokko illee isa irratti hin argu.
Garuu Faasiikaatti nama hidhame tokko akkan isiniif gad dhiisu, amala godhattaniittu; mooticha Yihudootaa kana akkan isiniif gad dhiisu in feetuu?" isaaniin jedhe.
Isaan itti iyyanii, "Isa kana miti, Barabbaa malee!" jedhan; Barabbaan kun immoo saamtuu ture.

Yommus Philaaxos Yesusin achii fuudhee reebsise.
Warri loltuu gonfoo qoraattii hojjetanii, mataa isaa irra kaa'an; uffata dhiilgees itti uffisan.
Gara isaatti deddeebi'aniis, "Attam ree, yaa mootii Yihudootaa!" jedhanii isa in kabalu turan.
Philaaxos ammas gad ba'ee, "Dabaa tokko illee akkan isa irratti hin argine akka beektaniif, kunoo, gara keessanittan gad isa baasa" isaaniin jedhe.
Yesus immoo gonfoo qoraattii kaa'atee, uffata dhiilgees uffatee gad ba'e; yommus Philaaxos, "Namichi kunoo ti ilaalaa!" isaaniin jedhe.
Luboonni warri angafoonnii fi eegdonni yeroo isa argan, "Fannisi! Fannisi!" jedhanii iyyan. Philaaxos immoo, "Isin ofii keessanii fuudhaatii isa fannisaa, ani dabaa tokko illee isa irratti hin argine" isaaniin jedhe.
Warri Yihudootaa deebisanii, "Nuyi seera tokko qabna; inni immoo ilma Waaqayyoo of godheera, kanaaf akka seera keenyaa sanatti du'uutu isa irra jira" jedhan.
Philaaxos dubbii kana yommuu dhaga'e caalchisee in sodaate.
Deebi'ees manichatti ol lixee, Yesusiin, "Ati eessaa dhufte?" jedhe; Yesus garuu deebii hin deebifneef.
Philaaxos kana irratti, "Anatti hin himtuu? Gad si dhiisuudhaaf akka ani humna qabu, akkasumas si fannisuudhaaf akka ani humna qabu hin beektu moo?" jedheen.
Yesus garuu deebisee, "Utuu olii siif kennamuu dhaabaate, ati humna tokko illee ana irratti hin qabdu turte; kanaafis inni dabarsee sitti na kenne, cubbuu caalaa qaba" ittiin jedhe.
Kana irraa kan ka'es Philaaxos isa gad dhiisuuf in dhama'e. Warri Yihudootaa garuu, "Namicha kana yoo gad dhiifte, ati fira mootii warra Roomaa miti; namni ofii isaa, mootii of godhu hundinuu, mootii warra Roomaatiin morkata'o" jedhanii itti iyyan.
Philaaxos dubbii kana dhaga'ee Yesusin gad baasee, iddoo dhagaa buufamaa isa afaan Ibraayisxiitti "Gabataa" jedhamutti, barcuma firdii irra taa'e.
Kunis guyyaa qophee Faasiikaa gara sa'aatii ja'affaatti ture. Philaaxos yommus Yihudqotaan, "Ilaa mootii keessan" jedhe.
Isaanis iyyanii, "Balleessi, balleessi, isa fannisi!" jedhan. Philaaxos immoo, mootii keessan fannisuu ree?" ittiin jedhe. Luboonni warri angafoonni immoo deebisanii, "Nuyi Qeesaar mootii warra, Roomaa malee mootii hin qabnu" jedhan.
Yommus akka inni fannifamuuf dabarsee isaanitti isa kenne; isaan akkasitti Yesusin fuudhanii adeeman.
Yesus fannoo isaa ofii baatee, gara iddoo "Lafee mataa" yookiis afaan Ibraayisxiitti "Golgootaa" jedhamutti ba'e.
Achitti isa fannisan; namoota kan biraa lama, garasii fi garanaan, Yesusinis gidduutti fannisan.
Philaaxos yommus waan ittiin beeksisu tokko caafee, mataa fannoo isaatiitti maxxanse; caaffatichis, "Yesus nama biyya Naazireet, mooticha Yihudootaa" kan jedhu ture.
Iddoon itti Yesus fannifame mandarichatti dhi'oo waan tureef, caaffata beeksisaa sana Yihudoota keessaa baay'eetu dubbise; inni afaan Ibraayisxiitti, afaan warra Roomaatti, afaan warra Giriikiittis caafamee ture.
Yommus luboonni warri angafoonni Yihudootaa Philaaxosiin, "Namicha kanatu 'Ani mootii Yihudootaa ti' jedhe, jedhi malee, 'Mooticha warra Yihudootaa' jettee hin caafin!" jedhan.
Philaaxos garuu deebisee "Waanan caafe caafeera" jedhe.
Yesusin erga fannisaniis warri loltuu, wayyaa isaa fudhatanii, tokko tokko 'akka isaan ga'utti iddoo afuritti hirmaatan; kittaan isaa garuu olii hamma gadiitti dha'aa tokkichaan ba'e malee, hodhaa hin qabu ture.
''Kanaafis; "Kottaa kittaa kana hin tarsaafnu, muka itti buufannee abbaa inni ba'uuf ilaalla!" waliin jedhan. Kanaanis dubbiin macaafaa inni,"Wayyaa koo hirmaatanii, uffata koottis muka buufatan"jedhe in raawwatame.

Fannoo Yesus bukkees haati isaa, obboleettiin haadha isaa, Maariyaam haati manaa Qilophaa, Maariyaam isheen Magdalaas, in dhaabatu, turan.
Yesus yeroo sanatti haadha isaa, bartuu isa inni jaallates ishee bukkee utuu dhaabatuu argee, haadha isaatiin, "Haadha ko, ilaa ilma kee!" jedhe.
Ergasii bartuu sanaan immoo, "Ilaa haadha kee!" jedhe; bartichi yeroo sanaa jalqabee gara mana ofii isaatti ishee fudhate.
Yesus amma wanti hundinuu fiixaan ba'uu isaa beekee, dubbii macaafaa fiixaan baasuudhaaf, "Nan dheebodhe" jedhe.
Qodaan daadhiin waynii dhangaggaa'aan keessa guute tokko achi in dhaabata ture; daadhii dhangaggaa'aa sanas, waan akka cumaa buqqee hadhaa'aa isa bishaan dhagnatti xuuxu tokkotti guutanii, hanxaxii hisoophiitti kaa'anii afaan Yesusitti qaban.
Yesus daadhii dhangaggaa'aa sana erga afaaniin qabee booddee, "Fiixaan ba'eera" jedhe; mataa isaa jal'isee hafuura isaa kenne.

Guyyaan sun guyyaa itti qophaa'an; guyyaan Sanbata isatti aanus guyyaa guddaa ture. Kanaaf dhagna warra fannifamanii, guyyaa Sanbataatti fannoo irra akka hin oolle gochuudhaaf, lafeen miillan isaanii cabsamanii fannoo irraa akka gad buufamaniif, warri Yihudootaa Philaaxosin gaafatan.
Akkasitti warri loltuu dhufanii, miilla namicha isa duraa kan isa isaa wajjin fannifamees in cabsan.
Gara Yesus dhufanii, kanaan dura du'uu isaa yommuu argan garuu miilla isaa hin cabsine.
Haa ta'u iyyuu malee, warra loltuu keessaa inni tokko eeboodhaan cinaacha isaa waraannaan, yommusuma dhiignii fi bishaan keessaa lola'e.
Inni kana arge dhugaa ba'eera, wanti inni dhugaa ba'es amanamaa dha; isinis immoo akka amantanitti, inni isa dhugaa akka dubbatu in beeka.
Kunis inni macaafni, "Lafeen isaa tokko illee hin cabsamu" jedhe haa raawwatamuuf ta'e.
Macaafni iddoo biraatti immoo, "Garuma isa waraananii in ilaalu" jedhe.

Kana booddees Yoseef kan jedhamu namni Armaatiyaa tokko, reeffa Yesus fannoo irraa fudhachuudhaaf Philaaxosin kadhate; Philaaxos tole jennaan, namichi dhaqee reeffa Yesus fudhate. Namichi kun Yihudoota waan sodaateef, mul'inatti utuu hin ta'in dhoksaatti bartuu Yesus ture.
Niqoodemos immoo inni gaafa jalqabaa halkaniin Yesus bira dhufe, waliin makaa qumbii fi sabirii naxirii dhibba tokko kan ta'u fuudhee iddoo sana dhaqe.
Yommus reeffa Yesus fuudhanii akka amala awwaala Yihudootaatti, urgooftuu sanaa wajjin wayyaa quncee talbaa irraa hojjetameen kafanan.
Lafa inni itti fannifame sana immoo iddoon dhaabaa tokko ture; iddoo dhaabaa sana keessas awwaalli haaraan, kanaan dura namni keessatti hin awwaalamin tokko ture.
Guyyaa warri Yihudootaa itti qophaa'an ta'e, awwaalichi dhi'ootti waan argameef, Yesusin achi keessa kaa'an.

Guyyaa jalqaba torbaniitti, [gaafa Sanbata guddaa,] utuu dukkanaa'uutti jiruu obboroodhaan, Maariyaam isheen Magdalaa gara awwaalichaa dhuftee, dhagichi awwaalicha ittiin cufanii turan, awwaalicha irraa akka fuudhame argite.
Isheen fiigaa gara Simoon Phexrosii fi gara bartuu isa kaan, isa Yesus jaallatee dhuftee, "Goofticha awwaala keessaa fudhataniiru, eessa akka isa kaa'anis hin beeknu!" jettee isaanitti himte.
Yommusumas Phexrosii fi bartuun inni kaan ba'anii, gara awwaalichaa dhaqan.
Isaan lamaan walii wajjin fiigan; bartuun inni kaan garuu Phexros dura darbee fiigee, dafee awwaalicha bira ga'e.
Innis gad jedhee kafanni achi akka jiru arge malee, keessa hin lixne.
Simoon Phexrosis immoo isa booddeedhaan dhufee, achumaan awwaalichatti ol lixee, kafanichi achi kaa'amee arge.
Erbeen mataa Yesus irra ture garuu, kafanichaa wajjin hin kaa'amne, dachaafamee kophaatti iddoo tokko ture malee.
Kana booddee bartuun inni kaan, inni Phexros dura awwaala bira ga'ee ture, keessa lixee, kana argee amanes.
Macaafni, "Inni, warra du'an keessaa ka'uun in ta'aaf" in jedha, isaan garuu kana hamma ammaatti hin beekne.

Maariyaam alaan awwaala bukkee dhaabatee in boossi turte; isheen boo'aa gad jettee awwaalicha keessa ilaalte.
Ergamoonni Waaqayyoo lama uffata adii uffatanii, iddoo Yesus kaa'amee ture, inni tokko mataa duraan, inni kaan immoo miilla jalaan utuu taa'anii argite.
Isaan yommus, "Dubartii nana, maaliif boossa?" jedhanii ishee gaafatan; isheen immoo, "Gooftaa koo fudhataniiru; ani iddoo isa kaa'an hin beeku" jettee isaaniif deebifte.
Kana jechaa yammuu garagalte, Yesusin argite. Inni achi dhaabata ture; isheen garuu Yesus ta'uu isaa hin barre.
Yesus immoo, "Dubartii nana, maaliif boossa? Eenyuun barbaadda?" jedhee ishee gaafate; isheen illee, kun eegduu dha jettee, waan yaadeef, "Gooftaa ko, ati asii fuutee iddoo tokkotti isa geessiteetta yoo ta'e, eessa akka isa keesse anatti himi, ani dhaqee isa nan fida" ittiin jette.
Yommus Yesus, "Maariyaam!" isheedhaan jedhe. Isheen immoo gara isaatti garagaltee, afaan Ibraayisxiitiin, "Rabbuunii!" ittiin jette; kana jechuun "Barsiisaa" jechuu dha.
Yesus immoo, "Ana hin qabin! Ani amma iyyuu gara abbaatti ol hin baane; gara obboloota koo dhaqii, 'Ani gara abbaa kootii fi abbaa keessaniitti, gara Waaqayyo kootii fi Waaqayyo keessanitti ol nan ba'a' jedhii isaanitti anaaf himi!" jedhee ishee abboome.
Ergasii Maariyaam isheen Magdalaa dhuftee, "Ani goofticha argeera, inni dubbii kana anatti dubbateera" jettee bartootatti in himte.

Guyyaa jalqaba torbaniitti [gaafa Sanbata guddaa] sana galgala, bartoonni Yihudoota waan sodaataniif, mana cufatanii taa'an; yommus Yesus dhufee isaan gidduu dhaabatee, "Nagaan isiniif haa ta'u!" isaaniin jedhe.
Kana erga jedhee booddee harka isaa lamaanii fi cinaacha isaa isaanitti argisiise; bartoonnis goofticha arganii gammadan.
Yesus ammas itti deebi'ee, "Nagaan isiniif haa ta'u'" isaaniin jedhe; itti fufees, "Abbaan akkuma ana erge, ani immoo isin nan erga" jedhee isaanitti dubbate.
Kana jechaa hafuura isaanitti baafatee, "Hafuura qulqulluu fudhadhaa!
Cubbuu isaanii kan isin dhiiftaniif, cubbuun isaanii isaaniif dhiifameera; cubbuu isaaniittii kan isin hin hiikne, cubbuu isaaniitiin hidhamaniiru" isaaniin jedhe.

Bartoota gooftaa kudha lamaan keessaa, Toomaas inni "Diidimos" jedhame tokko, Yommuu Yesus dhufe bartootaa wajjin hin turre.
Bartoonni warri kaanis, "Goofticha argineerra" jedhanii itti himan; inni garuu, "Iddoo sibiilichi ure, harka isaa lamaanitti yoon arge malee, quba koos iddoo sibiilichi ure irra yoon kaa'e malee, harka koos madaa cinaacha isaa keessa yoon kaa'e malee, hin amanu'" isaaniin jedhe.
Guyyaa saddeet booddees bartoonni isaa ammas walitti qabamanii mana keessa turan, Toomaasis isaanii wajjin ture. Isaanii mana cufatanii utuu taa'anii, Yesus dhufee isaan gidduu dhaabatee, "Nagaan isiniif haa ta'u!" isaaniin jedhe.
Kana booddee Toomaasiin, "Quba kee fidii as irra kaa'i, harka koo lamaan ilaali, harka kee fidiitii madaa cinaacha koo keessa kaa'i; kan hin amanne hin ta'in, kan amante ta'i malee!" jedhe.
Toomaasis, "Gooftaa ko, Waaqayyo ko!" jedhee deebiseef.
Yesus immoo, "Yaa Toomaas, waan ana argiteef amantee? Utuu ana hin argin kan amanan, attam haa gammadan!" ittiin jedhe.Sababii Wangeelichi Caafameef
Yesus macaafa kana keessatti kan hin caafamin, milikkita kan biraa baay'ee bartoota isaa duratti hojjeteera.
Isaan kun garuu, Yesus, Kristosicha, ilma Waaqayyoo ta'uu isaa akka amantaniif, amanachuu keessaniinis maqaa isaatti jireenya akka qabaattaniif caafaman.



Kana booddee Yesus ciisa bishaan Xiberiyaas bukkeetti ammas bartootatti of mul'ise; akka kanatti aanee jirutti of mul'ise.
Simoon Phexros, Toomaas inni "Diidimos" jedhamu, Naataanaa'el inni Qaanaa Galiilaa, ilmaan Zabdewos lamas bartoota warra kaan keessaa walii wajjin turan.
Yommus Simoon Phexros, "Ani qurxummii qabuu nan dhaqa" isaaniin jedhe; isaanis, "Nuyis sii wajjin in dhaqna" jedhaniin; gad ba'anii bidiruu yaabbatan. Halkan sana garuu waan tokko hin qabne.
Erga boruun baqaqee immoo Yesus qarqara bishaanii dhaabatee ture; bartoonni garuu Yesus ta'uu isaa hin barre.
Yesus yommus, "ljoollee! Qurxummii waa of biraa hin qabdanii?" isaaniin jedhe; isaan immoo,"Waawuu" jedhanii deebisaniif.
Inni immoo, "Bidiricha bukkee gara mirgaatiin kiyyoo darbadhaa in argattus!" isaaniin jedhe. Isaanis kiyyicha darbatanii, baay'ina qurxummii irraa kan ka'es isa harkisuu dadhaban.
Bartuun inni Yesus jaallate immoo, "Innoo gooftaa dha" jedhee Phexrositti dubbate. Simoon Phexros, inni gooftaa akka ta'e yommuu dhaga'e, qomee isaa isa of irraa baasee ture uffatee bishaanitti gad utaale.
Bartoonni warri kaan immoo bidiruu keessa taa'anii, kiyyoo isa qurxummiin keessa guute harkisaa dhufan; isaan akka dhundhuma dhibba lamaa malee qarqara bishaanii irraa fagoo hin turre.
Yommuu gara lafaatti ba'an immoo buddeenaa fi qurxummii barbadaa ibiddaa irra jiru argan.
Yesus, "Qurxummii isuma amma qabdan irraa waa fidaa!" isaaniin jedhe.
Kanaaf Simoon Phexros bidiricha yaabee, kiyyoo isa qurxummii gurguddaan dhibbaa fi shantamii sadii keessa guute, gara lafaatti harkise; utuma qurxummiin hamma kana baay'atuu immoo kiyyoon hin tarsaane.
Yesus Yommus, "Kottaa afaan bule baafadhaa!" isaaniin jedhe. Bartoota keessaa immoo tokko illee ija jabaatee, "Ati eenyu?" kan jedheen hin jiru; isaan gooftaa ta'uu isaa baraniiru.
Yesus dhufee buddeenicha fuudhee isaaniif kenne; qurxummichas akkasuma godhe.
Yesus du'aa erga kaafamee, kanaan si'a sadaffaa bartoota isaatti of mul'isuu isaa ti.

Erga afaan bule baafatanii booddee Yesus, Simoon Phexrosiin, "Simoon ilma Yohannis! isa warri kun na jaallatan caalaa ana jaallattaa ree?" jedhe; inni immoo, "Eeyyee gooftaa! Akkan si jaalladhu atuu in beekta" jedheen. Yesus deebisee, "Ilmoolee koo tiksi!" jedhe.
Si'a lammaffaas Yesus, "Simoon ilma Yohannis, ana jaalattaa ree?" jedheen; yommusis inni, "Eeyyee gooftaa! Akkan si jaalladhu atuu in beekta" jedhee deebiseef. Yesus immoo, "Hoolota koo eegi!" jedheen.
Si'a sadaffaas Yesus, "Simoon ilma Yohannis, ana jaalattaa ree?" jedheen. Phexros immoo waan inni si'a sadaffaa "Ana jaalattaa ree" ittiin jedheef in gadde; deebisee immoo, "Gooftaa, ati waan hundumaa in beekta; akkan si jaalladhus atuu in hubatta" jedheen; Yesus immoo, "Hoolota koo tiksi!
Dhuguma, dhuguman siin jedha, ati dargaggeessa yommuu turte ofuma keetiin mudhii kee hidhattee, gara jaallatte in dhaqxa turte; yommuu dulloomtu garuu ati harka kee in diriirsita, kan biraas mudhii kee si hidha, fuudhees gara ati hin jaallannetti si geessa" ittiin jedhe.
Kanas Phexros du'a maaliitiin Waaqayyoof ulfina kennuuf akka jiru mul'isuuf dubbate; dubbii kana booddee immoo, "Na duukaa bu'i!" ittiin jedhe.

Phexros garagalee bartuu isa Yesusin jaallata ture isaan duukaa utuu dhufuu in arge; bartuun kun isa irbaata irratti isatti jedhee, "Gooftaa, eenyu inni dabarsee si kennuuf jedhu?" jedhee gaafatee turee dha.
Phexros yommuu isa arge, Yesusiin, "Gooftaa, inni kun immoo attam ta'a?" jedhe;
Yesus immoo, "Hamma ani dhufutti akka inni jiraatuuf yoon barbaade maaltu si dhibe? Atumtuu ana duukaa bu'i! "jedheen.
Achumaanis oduun "Bartuun kun hin du'u" jedhu obboloota keessatti odeeffame. Yesus garuu "Hamma ani dhufutti akka inni jiraatuuf yoon barbaade, maaltu si dhibe?" jedheen' malee, "Inni hin du'u" hin jenne.
Inni dubbii kanaaf dhugaa ba'u, kan kana hundumaa caafes bartuudhuma kana; nuyis akka dhugaan isaa amanamaa ta'e in beekna.
Kana malees, kan biraa Yesus kan hojjete waan baay'een jiru; hundumti isaanii tokko tokkoon utuu caafamanii, biyyi lafaa macaafota isaan itti caafaman fudhachuu hin danda'u anatti fakkaata.



Yaa ulfaataa Tewofilos! Macaafa koo isa kanaan duraa keessatti, waan Yesus hojjetee fi barsiise hundumaa caafeera.
Kunis immoo jalqaba isaatii kaasee, hamma guyyaa inni ergamoota isaa warra fo'ate hafuura qulqulluudhaan abboomee, gara waaqaatti ol fudhatameetti kan ta'ee dha.

Yesus du'a isaa booddee immoo jiraataa akka ta'e, deddeebi'ee karaa hin mamsiifneen isaanitti of mul'ise; guyyaa afurtamaaf akka isa argan godhe, waa'ee mootummaa Waaqayyoos isaanitti in dubbate.
Isaanii wajjin utuu jiruus, "Abdii abbaan koo isiniif kenne, isa ani isinitti hime sana eeggadhaa malee, Yerusaalemii hin ba'inaa!" jedhee isaan abboome.
Itti dabalees, "Yohannis bishaaniin cuuphe, isin garuu guyyaa baay'ee utuu hin turin hafuura qulqulluudhaan in cuuphamtu" jedhe.

Yeroo walitti qabamanitti ergamoonni, "Yaa gooftaa, si'a kana Israa'eliif mootummaa deebiftaafii ree?" jedhanii gaafatan.
Inni immoo,"Yeroo yookiis bara abbaan gooftummaa isaatiin dhaabe, beekuun isiniif hin kennamne.
Isin garuu, hafuurri qulqulluun yommuu isin irra bu'u, humna in godhattu; Yerusaalemitti, Yihudaa hundumaatti, Samaariyaatti, hamma andaara lafaattis dhuga-baatuu koo in taatu" isaaniin jedhe.
Dubbii kana dubbatees, utuma isaan ilaalanii gara waaqaatti ol fudhatame; duumessi isa simate, ija isaanii duraas in dhokse.
Utuma isaan karaa inni ol ba'e sanattii ija hin buqqifatin, kunoo, namoonni uffata adaadii uffatan lama isaan bukkee dhaabatanii,
"Isin namoota Galiilaa, maaliif dhaabattanii waaqa keessa ilaalaa jirtu? Yesus, inni isin biraa gara waaqaatti ol fudhatame kun, akkuma amma itti gara waaqaa dhaquu isaa argitan kanatti immoo, deebi'ee in dhufa" jedhaniin.

Kana booddee ergamoonni gaara ejersaatii gara Yerusaalemiitti deebi'an; gaarichi mandaricha irraa adeemsa guyyaa Sanbataa, kunis akka dhundhuma kuma lamaa in fagaata ture.
Yommuu deebi'an immoo mana isa keessa turan kutaa ol aanutti galan. Isaanis Phexros, Yohannis, Yaaqoob, Indriiyaas, Filiphos, Toomaas, Bartolomewos, Maatewos, Yaaqoob 'ilma Alfewos, Simoon isa "Hinaafticha" jedhamee beekamee fi Yihudaa ilma Yaaqoob turan.
Isaan kun hundinuu dubartoota tokkoo wajjin, Maariyaam haadha Yesus, obboloota isaa wajjinis yaada tokkoon kadhataaf of kennanii turan.
Gidduu sana Phexros walga'ii, amantoota akka  nama dhibbaa fi digdamaa ta'an keessa dhaabatee,
"Obboloota nana, dubbiin macaafaa inni hafuurri qulqulluun duraan dursee afaan Daawitiin waa'ee Yihudaaf dubbate, raawwatameera; innoo warra Yesusin qabuu dhaqan duraa deemee argisiise.
Inni nuu wajjin lakkaa'amee, hojii kanas nuu wajjin hojjechuudhaaf fuula qabatee ture.
Namichi kun, horii isa hojii jal'inaa hojjetee argate sanaan, lafa bitate; ofii isaa mataadhaan kufee tarsa'ee, mar'umaan isaas bakkee guute.
Kunis warra Yerusaalem jiraatan hundumaa biratti beekame, lafichis afaan isaaniitti 'Akeldaamaa' jedhamee waamame, hiikuun isaas 'Lafa dhiigaa' jechuu dha.
Macaafa faarfannaa keessatti,
"Kanaafis yeroo itti Yesus gooftaan nu gidduu deddeebi'aa ture hundumaatti, warra nuu wajjin turan keessaa nama tokko nu barbaachisa.
Innis yeroo cuuphaa Yohannisii jalqabee, hamma guyyaa gooftaan itti nu biraa ol fudhatameetti, nu gidduu kan ture, nuu wajjin dhuga-baatuu du'aa ka'uu isaa ta'uun irra jira" jedhe.
Achumaan namoonni lama maqaan isaanii dha'ame; isaanis Yoseef, isa Baarsaabaas yookiis Yosxos jedhamee waamamu, akkasumas immoo Maatiyaas isa jedhamu turan.
Warri walitti qabaman sun, "Gooftaa, garaa namoota hundumaa beektuu, isaan kana lamaan keessaa isa fo'atte mul'isi!
Hojiidhaaf ergaa Yihudaan irraa garagalee, gara iddoo isaaf ta'uu dhaqe kana haa fudhatuuf" jedhanii kadhatan.
Yommus isaan lamaaniif muka buufnaan, Maatiyaasiif ba'e; inni kana irratti ergamoota kudha tokkon sanatti dabalame.



Ayyaanni guyyaa shantammaffaa inni "Phenxeqostee" jedhamee beekame yommuu ga'e, hundinuu iddoo tokkotti walitti qabamanii turan.
Dingatas huursaan waaqa irraa akka bubbee bubbisuutti dhaga'amee, manicha isaan keessa jiranis guute.
Arraba ibiddaa kan fakkaatan isaanitti mul'atan, gargar tamsa'aniis, wanti akka arraba ibiddaa kun tokkon tokkon isaanii irra taa'an.
Yommus hundumti isaanii hafuura qulqulluudhaan guutaman; akka hafuurri dubbachuu isaa isaaniif kennetti, afaan garaa garaa dubbachuu jalqaban.
Yihudoonni Waaqayyoon sodaatan Yerusaalem kan jiraatan, saba irra lafa hundumaa keessaa kan dhufan turan.
Jarreen kun hundinuu huursaa kana yommuu dhaga'an, iddoo kun ta'etti dacha'an; warri hafuura qulqulluudhaan guutaman kun afaan tokkon tokkon isaaniitiin akka dubbatan dhageenyaan, waan jedhan wallaalan.
Na'anii dinqifatanii, "Warri dubbachaa jiran kun hundinuu Galiilota miti moo?" jedhanii gaafatan.
Dabalaniis, "Tokkon tokkon keenya attamitti afaan itti dhalanneen isaan dhageenya?
Nuyi warri biyya Phaartee, warri Meediyaa, warri Elaam, nuyi namoonni Mesophotaamiyaa, warri Yihudaa, Qaphadooqiyaa, Phonxosiifi Asiyaas,
nuyi warri Firiigiyaadhaa fi Phamfiliyaa, Gibxiidhaa fi kutaa Liibiyaa keessaa naannoo mandara Qareeneetii, nuyi warri Roomaas biyya ilaaluudhaaf kan dhufne.
Nuyi Yihudoonni, amantii warra Yihudootaa kan fudhannes, nuyi warri Qareexisii fi Araboonni, isaan kun hojii Waaqayyoo isa dinqisiisaa afaan ofii keenyaan utuu jajanii in dhageenya" jedhan.
Hundumti isaanii na'anii waan godhan wallaalanii, "Kun maal ta'uuf jedha?" jedhanii wal gaggaafatan.
Kaan immoo, "Isaan kun daadhii jabaa quufaniiru" jedhanii itti ga'isan.

Phexros garuu warra kudha tokkoo wajjin dhaabatee, sagalee isaa ol fudhatee, namootatti dubbachuutti ka'e, "Isin yaa warra Yihudootaa, warri Yerusaalem jiraatanis hundinuu, mee hubadhaa, dubbiin koos isiniif haa galu!
Jarreen kun kan machaa'an isinitti hin fakkaatin, amma ganama, yeroonis sa'aatii sadaffaa dha!
Inni asitti ta'e kun garuu, waan Waaqayyo afaan raajicha Yo'eliin dubbatee dha;
'Guyyaa gara dhumaatti akkana in ta'a jedha Waaqayyo,foon-qabeessa hundumaaf hafuura koo nan kenna,ilmaan keessanii fi intaloonni keessan raajii in dubbatu;dargaggoonni keessan mul'ata in argu,maanguddoonni keessanis abjuu in abju'atu.
Eyyee, guyyoota sanatti hojjetoota koo warra dhiiraa fi dubartiidhaafhafuura koo nan kenna, raajiis in dubbatu.
Wanta dinqisiisaa ol waaqa irraa, milikkitas gad lafa irraa,dhiigaa fi ibidda, aara lafa gurraachessus nan argisiisa;
guyyaan gooftaa inni guddaanii fi dinqisiisaan utuu hin dhufin,aduun dukkanatti, jiinis dhiigatti in geddaramti.
Maqaa gooftaa kan waammatu hundumtinuu immoo in oola' jedhe.
"Isin yaa warra Israa'el, dubbii kana dhaggeeffadhaa, Waaqayyo harka Yesus nama Naazireet kanaan, hojii aangoo isaa, dinqiidhaa fi milikkita garaa garaa kan isin beektan, isin gidduutti hojjechuu isaatiin fudhatamaa isa godhe.
Namni kun akka Waaqayyo dur murtoo godhetti, akka yaada isaattis dabarfamee kenname; isin immoo harka, warra seera Waaqayyoo hin eegneetiin, muka irratti fanniftanii isa ajjeeftan.
Waaqayyo garuu hidhaa du'aattii hiike; inni harka du'aa jalatti qabamee turuu waan hin dandeenyeef, du'aa isa kaase.
Daawit waa'ee isaatiif, 'Yeroo hundumaa goofticha fuula koo durattan ilaala, akka ani hin sochooneefis inni gara mirga koo jira;
kanaaf garaan koo gammade, arrabni koos in ililcha;foon koos abdii keessa in buufata.
Lubbuu koo iddoo warra du'aniitti hin dhiiftu,dhuunfaa kees tortoratti dabarsitee hin kennitu.
Karaa gara jireenyaatti geessus na barsiifteetta;anaa wajjin jiraachuu keetiin garaa koo gammachuudhaan in guutta' in jedha.
"Yaa obboloota ko, waa'ee Daawit abaabilii keenyaa mul'inatti isinitti himuu nan jaalladha; inni du'eera awwaalameeras, awwaalli isaas hamma har'aatti iyyuu nu bira jira.
Inni, raajii ture, Waaqayyo sanyii isaa keessaa tokko teessoo mootummaa isaa irra akka teessisuuf; kakuudhaan akka isa abdachiise in beeke.
Kanaaf duraan dursee argee, waa'ee du'aa ka'uu Kristosiif,'Inni iddoo warra du'aniitti hin dhiifamne, foon isaas tortoratti hin kennamne' jedhee raajii dubbate.
Yesus kana, Waaqayyo du'aa kaaseera; nus hundumti keenya isa kanaaf dhuga-baatuu dha.
Inni gara mirga Waaqayyoo abbaatti ol fudhatamee, hafuura qulqulluu isa abdachiifamee ture abbaa biraa fuudhee erge; kan isin amma argitanii fi dhageessiin kun isa.
Daawit ofii isaa gara waaqaatti ol hin baane, haa ta'u iyyuu malee,'Gooftichi gooftaa kootiin gara mirga koo taa'i,
diinota kee ejjeta miilla kee hamman siif godhutti' jedhee dubbateera.
Egaa Waaqayyo, Yesus isa isin muka irratti fanniftan kana gooftaadhaa fi Masiihii akka godhe, Israa'eloonni hundinuu utuu hin mamin haa beekan!" jedhe.
Namoonnis kana dhaga'anii garaan isaanii baqaqe; Phexrosii fi ergamoota warra kaaniin, "Yaa oboloota nana maal goonu ree?" jedhan.
Phexros immoo, "Yaada garaa keessanii geddaradhaa; cubbuun keessan akka isiniif dhiifamuuf, tokko tokkon keessan maqaa Yesus Kristositti cuuphamaa; kennaa hafuura qulqulluus in fudhattu.
Abdiin Waaqayyo abdachiise isinii fi ijoollee keessaniif, warra fagaatanii jiraataniif, Waaqayyo keenya gooftichi itti waamu hundumaafis" jedhee deebiseef.
Kana malees Phexros kan biraa dubbii baay'eedhaan dhugaa isaanitti ba'e, "Adaba dhaloota jal'aa kanatti dhufu jalaa oolaa! jedhee, cimsee isaan gorse.
Warri dubbii isaa fudhatan in cuuphaman; kanaaf guyyaa sanatti akki lubbuu kuma sadii isaanitti in dabalaman.

Amantoonnis barsiisa ergamootaatti, tokkummaa isaanii cimsachuutti, buddeena cabsachuutti, kadhata godhachuuttis qabamanii jiraatan.
Dinqiinii fi milikkinni baay'een harka ergamootaatiin in godhamu, namoonni hundinuus Waaqayyoon in sodaatu turan.
Kan amanan hundinuu walii wajjin iddoodhuma tokko turan, kan isaan qaban hundinuus qixxee ture.
Araddaa isaaniitii fi qabeenya isaanii gurguranii, horii isaas hundumaafuu, akka isa barbaachisetti in hiru turan.
Guyyaa guyyaatti yaada tokkoon mana qulqullummaatti deddeebi'anii, manuma mana isaaniittis buddeena cabsatanii, gammachuudhaan, garaa qulqulluudhaanis nyaata isaanii waliin ga'anii in nyaatu turan.
Isaan Waaqayyoon in galateeffatan, saba hundumaa durattis ayyaana argatan; gooftaanis guyyaa guyyaatti warra fayyan amantootatti in dabale.



Gaaf tokko Phexrosii fi Yohannis yeroo kadhata waaree booddee, innis sa'aatii salgaffaatti, gara mana qulqullummaatti ol in adeemu turan.
Kunoos namni dhaloota isaatii jalqabee naafate tokko achi ture; innis guyyuma guyyaatti baatamee dhufee, "Balbala miidhagaa" isa jedhamu sana dura taa'ee, warra mana qulqullummaa dhaqan irraa horii in kadhata ture.
Namichi, Phexrosii fi Yohannis mana qulqullummaatti ol lixuuf akka dhufan argee, horii isaan kadhate.
Phexrosii fi Yohannis ijaan isa qaban; Phexros immoo, "Nu ilaali!" jedheen.
Yommus inni waa isaan biraa kan argatu se'ee, ija keessa ilaale.
Phexros garuu," Ani meetii fi warqee hin qabu, waanan qabu garuu siifan kenna; maqaa Yesus Kristos nama Naazireetiin ka'ii, adeemi!" jedheen.
Harka isaa mirgaa qabee isa kaases, achumaanis miilli isaa fi gulubiin isaa jabaatan.
Utaalees ka'ee ijaajjee, adeemees, isaanii wajjin mana qulqullummaa lixee, asii fi achi adeemee, quruphisaa Waaqayyoon galateeffate.
Namoonni hundinuu utuu inni asii fi achi adeemuu, Waaqayyoonis utuu galateeffatuu argan;
mana qulqullummaa, "Balbala miidhagaa" dura taa'ee, horii kadhataa inni ture isa akka ta'es baranii, waan isaaf godhame kanaafis fajajanii baay'ee raajeffatan.

Yeroo namichi Phexrosii fi Yohannis biraa hafuu dide sanatti, namoonni hundinuu dinqifachaa gara isaaniitti, gara jalgala mana qulqullummaa isa "Gardaafoo Solomoon" jedhamuutti fiigan.
Phexros yommuu kana arge jaraan, "Yaa namoota Israa'el, maaliif kanatti dinqifattu? Akka waan nuyi humna keenyaan yookiis qulqullummaa ofii keenyaan isa adeemsifneettis, maaliif fajajjanii nu ilaaltu?
Isin, Yesusin Philaaxositti dabarsitanii laattan; yeroo inni isa gad dhiisuuf murtoo godhettis, fuula yaa'ii isaa dura dhaabattanii isa gantan; Waaqayyo inni kan Abrahaam kan Yisihaq kan Yaaqoobis, Waaqayyo abaabilii keenyaa, garuu hojjetaa isaa kana ol ol qabeera.
"Yesus qulqulluu fi qajeelaa ture; isin garuu isa gantanii, nama gumaa akka isiniif hiikuuf Philaaxosin kadhattan.
Isa namoota gara jireenyaatti geessus ajjeeftan, Waaqayyo immoo du'aa isa kaase, kanaafis nuyi dhuga-baatuu dha.
Humna maqaa Yesustu, maqaa isaattis amanuutu, namicha naafa isin argitanii fi beektan kanaaf jabina kenne; amantiin Yesusiin kenname immoo, fuula hunduma keessanii duratti fayyaa guutuu kenneef.
"Ammas yaa obboloota nana, isin, warri isin geggeessanis, waan gootan hundumaa utuu hin hubatin akka gootan, anuu beeka.
Waaqayyo garuu bara baay'ee dura, Masiihiin isaa akka dhiphatu, afaan raajota hundumaan dubbatee kan ture, akka kanatti akka raawwatamu godhe.
Egaa yaada garaa keessanii geddaradhaa, inni cubbuu keessan akka isiniif haxaa'utti gara Waaqayyootti deebi'aa.
Waaqayyo yeroo itti hafuurri keessan haareffamu akka isiniif fiduuf, Yesus Masiihicha, isa duraan dursee isiniif qopheessee tures, akka isiniif erguuf deebi'aa!
Durumaa jalqabee Waaqayyo afaan qulqulloota raajota isaatiin dubbachaa kan ture raawwate, hundumaa hamma iddootti deebisutti garuu, Yesus waaqa irra turuutu isaaf ta'a.
Museen iyyuu, 'Anaan akkuma kaase, Waaqayyo gooftaan keessanobboloota keessan keessaa raajii tokko isiniif in kaasa,waan inni isinitti himu hundumaa dhaggeeffachuun isin irra jira;
namni raajii sana hin dhaggeeffanne hundinuu garuu,saba sana keessaa in balleeffama jedhee ture.
Raajonni Saamu'elii jalqabanii ka'anii fi dubbatan hundinuu, waa'ee bara kanaa labsaniiru.
Raajonni kan dubbatan isiniif, kakuu Waaqayyo abaabilii keessaniif dhaabe keessaas in hirmaattu; Abrahaamiin, 'Ijoollee ijoollee keetiin sabni biyya lafaa irraa hundinuu in eebbifamu' jedhee ture.
Kanaafis Waaqayyo karaa keessan isa hamaattii hunduma keessan deebisuudhaan isin eebbisuudhaaf, hojjetaa isaa kaasee, duraan dursas isinitti erge" jedhe.



Phexros gaafas Yohannisii wajjin namootatti dubbii kana dubbachaa utuu jirtu, luboonnii fi dura-buutuun eegduu mana qulqullummaa, Saduqoonnis isaan biraan ba'an.
Ergamoonni kun namoota barsiisanii, Yesus du'aa akka ka'e, du'aa ka'uunis akka jiru waan lallabaniif, isaanitti aaran.
Jarri yeroo sanatti lachuu isaanii qabatanii, waan galgalaa'eef hamma bari'utti mana hidhaatti kennan.
Warra dubbicha dhaga'an keessaa baay'een garuu in amanan; lakkoobsi amantootaas kan dhiirotaa duwwaan iyyuu akka kuma shanii ga'e.
Lafti bariinaan, gurguddoonni Yihudootaa fi maanguddoonni, barsiisonni seeraas, Yerusaalemitti walitti qabaman.
Isaan keessas Haannaas angafichi lubootaa, Qayyaafaanis, Yohannisii fi Iskindros, kan biraas mana angafoota lubootaa keessaa turan.
Isaan ergamoota qaban sana yaa'ii dura dhaabachiisanii, "Humna maaliitiin yookiis maqaa eenyuutiin kana gootan?" jedhanii gaafatan.
Phexros yommus hafuura qulqulluudhaan guutamee, "Isin gurguddoota biyyaa maanguddootas kan taatan;
amma gochaa gaarii namicha naafa ture kanaaf godhameef, akka inni itti fayyeefis in gaafatamna erga ta'ee,
namichi amma fayyaa ta'ee isin dura dhaabatu kun, maqaa Yesus Kristos nama Naazireetiin akka fayye, isin hundumti keessan beekaa! Namoonni Israa'el hundinuus kana haa beekan. Isin Yesusin in fanniftan, in ajjeeftanis; Waaqayyo garuu warra du'an keessaa isa kaase.
Inni kun dhagicha, isa isin warri ijaartuun tuffattan, inni garuu dhagaa mataa golee qajeelchu ta'e.
Fayyinnis Yesus Kristos duwwaadhaan malee, kan biraatiin tokko illee hin jiru; maqaan kan biraa, ittiin fayyuun kan nuuf ta'u, waaqa jalaa ilmaan namootaaf hin kennamne" jedhe.
Warri yaa'ii sanaas Phexrosii fi Yohannis ija jabinaan akka dubbatan yommuu caqasan, barumsa dheeraa akka hin qabne, kan hin beekamnes akka ta'an hubatanii, in dinqifatan; haa ta'u iyyuu malee, jarreen kun Yesusii wajjin akka turan isaaniif gale.
Namichi inni fayye sunis, Phexrosii fi Yohannisii wajjin utuu dhaabatuu arganii, akka itti isaan hammeessan dhaban.
Kanaafis yaa'ii keessaa akka gad ba'an isaan abboomanii, walii wajjin mari'achuutti ka'an.
"Milikkinni beekamaan jarreen kanaan akka argisiifame, namoota Yerusaalem jiraatan hundumaa biratti beekamaa dha, nus immoo kun soba jechuu hin dandeenyu; jarreen kana maal goonu ree?
Kun biyya keessatti ba'ee akka hin odeeffamne, maqaa kanaanis deebi'anii nama tokkotti illee akka hin dubbanneef, kottaa jabeessinee isaan doorsifnaa" jedhanii walii galan.
Kana booddee ol isaan waamanii, maqaa Yesusiin raawwatanii akka hin dubbannee fi akka hin barsiifne, isaan abbooman.
Phexrosii fi Yohannis isaaniif deebisanii, "Kan Waaqayyoo dhaga'uu irra, kan keessan dhaga'uun Waaqayyo duratti qajeelaa yoo ta'e, isinumti faradaa!
Nuyi garuu ofii keenyaa kan arginee fi kan dhageenye himuu dhiisuu hin dandeenyu" jedhan!
Yaa'ichi ittuma caalchisee isaan doorsisee, gad isaan dhiise; namoonni hundinuu dinqii isa godhameef Waaqayyoof hooqubaa waan dhi'eessaniif, ergamoota sana adabuudhaaf karaa dhabee ture.
Namichi inni dinqiin fayyinaa godhameef sun immoo, nama waggaa afurtama gararraa ture.

Phexrosii fi Yohannis akkuma gad dhiifamaniin, gara jara isaaniitti deebi'anii, luboonni warri angafoonni, maanguddoonnis waan ittiin jedhan isaanitti himan.
Isaan yommuu kana dhaga'an, hundumti isaanii erga takkaa sagalee isaanii ol fudhatanii, Waaqayyoon kadhatanii, "Gooftaa guddaa, si'i waaqaa fi lafa, galaanas, isaan kana keessa kan jiran hundumaas kan uume.
Hafuura qulqulluudhaan afaan naa'oo kee Daawit abaabilii keenyaan, 'Warri saba Waaqayyoo hin ta'in maaliif ori'u? Sabni hundinuus hamaa gochuudhaaf maaliif akkasumaan dhama'u?
Mootonni biyya lafaa lolaaf ka'an, gooftichaa fi Masiihii isaatti bu'uudhaaf gurguddoonni garee waammatan' jette.
"Eyyee, dhuguma mandaruma kanatti iyyuu, Herodisii fi Phonxos Philaaxos, warra saba Waaqayyoo hin ta'inii fi namoota Israa'elii wajjin, hojjetaa kee isa qulqulluu, Yesus isa ati isa dibde irratti, walii galan.
Kanaan ati humna keetii fi yaada keetiin, akka ta'uuf kan ati dur murtoo goote, raawwatan.
Ammas yaa gooftaa, doorsisa isaanii ilaali, hojjetoonni kee sodaa malee dubbii kee akka dubbataniif, ija jabummaa kenniif!
Maqaa Yesus hojjetaa kee isa qulqulluutiin dhukkubsatoota fayyisuudhaaf, milikkitaa fi dinqii garaa garaas gochuudhaaf, harka kee diriirsi!" jedhan.
Isaan kadhata afaanii fixuunii fi iddoon isaan itti walitti qabaman socho'uun, wal faana ta'e. Hundumti isaaniis hafuura qulqulluudhaan guutamanii, dubbii Waaqayyoo ija jabummaadhaan dubbachaa turan.

Namoonni amanan hundinuu, warra garaa tokkoo fi yaada tokkoo turan. Isaan keessaa tokko ilee qabeenya ofii qaba tureen kan koo ti hin jenne; qabeenyi isaanii hundinuu kan walii isaanii ture.
Ergamoonnis humna guddaa argisiisuudhaan du'aa ka'uu gooftaa Yesus dhugaa ba'an; ayyaana guddaas qabu turan.
Homtinuu isaan keessaa waa dhabee hin rakkanne, lafa yookiis mana warri qaban hundinuu, gurguranii horii isaa fidan.
Horiin isaan fidanii ergamootatti kennan sunis, adduma addaaf akka isa barbaachisetti in hirama ture.
Warra Lewwii keessaa, namni Yoseef jedhamu Qophrositti kan dhalate tokko ture; ergamoonni "Baarnaabaas" jedhanii isa waaman; kana jechuunis "Ilma jajjabeessu" jechuu dha.
Namichi kun araddaa qabu gurguree, horii isaa fidee ergamootatti kenne.



Namichi Anaaniyaas jedhamu tokko ture; inni haadha manaa isaa Safiiraa wajjin walii galee, lafa qaban tokko gurgurate.
Horicha irraa garuu dhokfatee; gar tokko fidee ergamootatti kenne; kanas immoo maree haadha manaa isaatiin waan godheef, isheen gaarii gootee beekti turte.
Phexros yommus, "Anaaniyaas, akka ati hafuura qulqulluu sobduuf, horii araddaa kee itti gurgurte keessaas akka dhokfattuu , maaliif Seexanni yaada garaa kee keessa guute?
Qabeenyi kee kun utuu ati hin gurgurin kan kee ture erga gurgurtees horichi harka kee keessa jira mitii ree? Attamitti garaa kee keessatti kana malte ree? Ati namoota sobde miti, Waaqayyoon sobde malee" jedheen.
Anaaniyaas dubbii kana yommuu dhaga'e, lafa dha'ee du'e, warri kana dhaga'an hundinuus, guddaa sodaatan.
Dargaggoonni immoo dhufanii reeffa isaa kafananii, geessanii awwaalanis.
Akka sa'aatii sadii kan ga'u turtee haati manaa isaa, waan abbaan manaa ishee ta'e utuu hin beekin dhufte.
Phexros immoo, "Araddaa keessan dhuguma hamma kanatti gurgurtanii? Anatti himi!" jedhe; isheenis, "Eyyee, nuyi hammasumatti gurgurre" jetteen.
Phexros garuu, "Hafuura gooftaa qoruudhaaf kan isin walii galtan kun maali? Warri abbaa manaa kee awwaalan kunoo, amma balbala dura jiru, sis immoo gad si baasu!" ittiin jedhe.
Isheenis yammusuma miilla isaa jalatti lafa dhooftee duute; dargaggoonni sun ol galanii akka duute yommuu argan, gad baasanii abbaa manaa ishee bukkeetti ishee awwaalan.
Waldaan amantootaa guutummaatti, warri kana dhaga'an hundinuus guddaa sodaatan.

Yommus milikkinnii fi dinqiin baay'een harka ergamootaatiin saba sana gidduutti in hojjetama ture, amantoonni hundinuus gardaafoo Solomoonitti wal ga'u turan.
Warra kaan keessaa garuu namni tokko illee dhimma isaanii keessa lixuudhaaf ija hin jabaanne, saba durattis maqaa gaarii qabu turan.
Kana hundumaa irrattis warri gooftaatti amanan, dhiironnis dubartoonnis, ittumaa baay'atan.
Dhukkubsatoota baay'ee iyyuu, yommuu Phexros karaa sana irra darbu gaadidduun isaa isaan keessaa tokko tokko irra illee haa buufatuuf sireedhaan, muka wasaasaatiinis fidanii karaa irra in kaa'u.
Mandaroota naanna'aa Yerusaalemiis namoonni danuun dhukkubsatootaa fi warra hafuuronni hamoonni rakkisan fidanii in dhufu; warri geeffaman hundinuus in fayyifamu turan.

Angafni lubootaa garuu garee Saduqootaa keessaa warra isa gargaaranii wajjin, hinaaffaan isaan keessa guutee, isaan irratti ka'an;
ergamoota qabanii mana hidhaatti galchan.
Ergamaan Waaqayyoo gooftaa garuu halkan balbaloota mana hidhaa sana banee, isaan dura bu'ee, fuudhee ba'e,
"Dhaqaatii mana qulqulluminaa keessatti waa'ee dubbii jireenyaa isa haaraa kana hundumaa, sabatti himaa!" isaaniin jedhe.
Isaan dubbii kana fudhatanii, akkuma bari'een mana qulqullummaatti ol galanii barsiisan. Angafni lubootaa warra isa gargaaranii wajjin dhufee, yaa'ii maanguddoota ijoollee Israa'el walitti waamee, ergamoota warra hidhaman sana fichisiisuudhaaf gara mana hidhaa sanatti erge.
Warri ergaman dhufanii mana hidhaa sana keessaa isaan dhabnaan, deebi'anii warra isaan ergetti himan.
"Manni hidhaa karaa hundumaa akkuma jabaatee cufametti jira, warri eeganis balbala hundumaa dura dhaabatanii jiru; yeroo nuyi manicha banne garuu, nama tokko illee keessatti hin argine" jedhan.
Dura-buutuun eegduu mana qulqullummaa, luboonni warri angafoonnis kana dhaga'anii, maal ta'an laata jechuu irraa kan ka'e waan godhan wallaalan.
Ergasii namni tokko dhufee, "Namoonni isin mana hidhaatti galchitan sun, kunoo, mana qulqullummaa keessatti, saba barsiisaa jiru" jedhee isaanitti hime.
Yommus dura-buutuun eegduu mana qulqullummaa, namoota isaa wajjin dhaqee gara yaa'ichaatti isaan fide; garuu sabni dhagaadhaan nu rukuta jedhanii waan sodaataniif, hammina isaan irratti hin hojjenne.
Ergamoota sana fidanii yaa'ii sana dura dhaabachiisan. Angafni lubootaas gaaffiidhaan isaan qoree,
"Nuyi maqaa kanaan akka hin barsiifne cimsinee isin abboomneerra, isin garuu kunoo, barsiisa keessaniin Yerusaalemin waliin geessaniittu; akkasumas dhiiga namicha kanaa nu irratti fiduu yaaddu" jedhan.
Phexrosii fi ergamoonni warri kaan garuu deebisanii, "Nuyi namaaf abboomamuu irra, Waaqayyoof abboomamuutu nu irra jira.
Waaqayyo abboota keenyaa, Yesusin, isa isin mukatti fanniftanii ajjeeftan, du'aa kaaseera.
Waaqayyo geddarannaa yaada garaatii fi dhiifamuu cubbuu Israa'eliif kennuudhaaf; abboomaa fayyisaas godhee gara mirga isaatti ol isa fuudheera.
Nu immoo dubbii kana hundumaaf dhuga-baatuu dha, hafuurri qulqulluun, inni Waaqayyo warra isaaf abboomamaniif kennes, akkasuma dhugaa in ba'a" jedhan.
Warri yaa'ii taa'an kana dhaga'anii, garaan isaanii waan gubateef, ergamoota ajjeesuudhaaf barbaadan.
Isaan keessaa Fariisichi, barsiisaa seeraas kan ture, maqaan isaa Gamaali'el kan jedhamu, saba hundumaa birattis kan ulfaate ka'ee, ergamoonni sun yeroo xinnoodhaaf ala akka tursiifaman abboome.
Warra yaa'iitiin immoo, "Yaa namoota Israa'el, waan jarreen kana irratti hojjechuuf jettan keessatti of eeggadhaa!
Kanaan dura Toyidaas ka'ee, ani nama jabaa dha ofiin jennaan, akka namoota dhibba afurii kan ta'an duukaa bu'an; garuu inni in ajjeefame, warri yaada isaa duukaa harkifamanis in badan, ka'i isaas homaattuu hin galle.
Akkasumas Yihudaan namichi Galiilaa, bara lakkoobsa sabaa ka'ee, namoota baay'ee wallaalchisee of duukaa buusee ture; innis immoo harka namaatti duunaan, warri duuka-buutuu isaatiis in bittimmaa'an.
Akkasuma jara ammaa kana irrattis waan tokko illee hamaa akka hin goone isinittan hima; isaan gad dhiisaa! Akeeka kanaa fi hojii isaa namatu yaadee qopheesse yoo ta'eef, baduuf jira.
Waaqayyo biraa yoo dhufe garuu, jara kana balleessuu hin dandeessan; ofii keessanii iyyuu immoo Waaqayyoon utuu loltanii akka hin argamne isinan yaadachiisa" ittiin jennaan, yaa'ichi gorsa Gamaali'el dhaga'e.
Kana irratti warri yaa'ii taa'an ergamoota ol waamanii reebanii, maqaa Yesusiin akka hin dubbannes dhowwanii, gad isaan dhiisan.
Ergamoonni yommus, ulfinni maqaa kanaaf salphachuu waan isaaniif ta'eef, gammadaa yaa'icha biraa gad ba'an.
Ergamoonni guyyuma guyyaatti mana qulqullummaatti, mana manattis, barsiisuudhaaf Yesus, Masiihii akka ta'e misraachoo himuuttii gargar hin kunne.

Bara sana lakkoobsi warra Yesusitti amananii baay'atee, Yihudoonni warri afaan Giriikii dubbatan warra afaan Yihudootaa dubbatan irratti guunguman; kun immoo haadhotiin hiyyeessaa isaanii gargaarsa guyyaa guyyaatti in argatu kan turan, waan dagatamaniif ta'e.
Yommus warri kudha lamaanuu tuuta amantootaa walitti waamanii, "Nuyi soora jara kanaaf kurkuruudhaaf jennee, dubbii Waaqayyoo lallabuutti hir'isuun nuuf hin ta'u.
Yaa obbolootaa, namoota hojii kana itti kenninu torba, warra maqaa gaarii qaban, warra hafuurri qulqulluunii fi ogummaan keessa guute, of keessaa barbaadaa!
Nuyi garuu kadhataa fi lallaba dubbii Waaqayyoof ergamuutti in qabamna" jedhanii yaadachiisan.
Tuuti sun guutummaatti dubbii ergamoonni dhi'eessan jaallatanii, Isxifaanos kan jedhamu amantii isaatti jabaa kan ta'ee fi hafuurri qulqulluun kan keessa guute, dhi'eessan; akkasumas Filiphosii fi Phirokorosin, Niqaanooraadhaa fi Ximoonaa, Pharmenaa, Niqolaawosin nama biyya Anxokiyaa isa amantii warra Yihudootaa fudhatee tures.
Isaan kana hundumaa ergamoota dura dhaabachiisan; ergamoonni yommus Waaqayyoon kadhatanii, harka isaanii mataa tokkon tokkon isaanii irra kaa'an.
Dubbiin Waaqayyoo itti fufee bal'achaa, baay'inni amantoota Yerusaalemitti argamaniis ittuma dabalamaa adeeme; luboota keessaas baay'een amanticha fudhatan.

Isxifaanos ayyaanaa fi humna Waaqayyootiin guutee, dinqiidhaa fi milikita gurguddaa namoota keessatti argisiise.
Yommus jarreen Qareeneetii fi Iskindriiyaa tokko, warra "Mana sagadaa warra hurrii ba'anii" jedhamu tokkoo wajjin akkasumas biyya Qiliiqiyaatii fi Asiyaatii kan dhufan tokko ka'anii Isxifaanositti falman.
Haa ta'u iyyuu malee, ogummaa fi hafuura isa Isxifaanos ittiin dubbateen mormuu hin dandeenye.
Kanaafis, "Musee fi Waaqayyoon utuu arrabsuu isa dhageenyeerra" akka jedhaniif namoota itti kaasan.
Isaan akkasitti namootaa fi maanguddoota, barsiisota seeraas isatti aarsanii, Isxifaanosin qabatanii, harkisanii yaa'iitti dhi'eessan.
Namoota sobaan isa irratti dhugaa ba'uuf jedhanis fidan; warri sobduun kun immoo, "Namni kun yeroo hundumaa iddoo qulqullaa'aa kanaa fi seera Museetiin mormuu hin dhiisu.
'Yesus namni Naazireet kun iddoo kana balleessuuf, wanta amala ta'e isa Museen nutti dabarses geddaruuf jira' jedhee utuu inni dubbatuu dhageenyeerra" jedhan.
Yaa'icha keessa kan turan hundinuu fajajanii Isxifaanosin yommuu ilaalan, fuulli isaa akka fuula ergamaa Waaqayyoo ta'ee argan.

Angafni lubootaa yommus, "Kun dhugumaan akkasii?" jedhee Isxifaanosiin in gaafate.
Isxifaanos immoo deebisee, "Obbolootaa fi abboota nana, na dhaggeeffadhaa! Abrahaam abbaan keenya Kaaraan dhaqee utuu hin taa'in, utuma inni Mesophotaamiyaa jiruu, Waaqayyo ulfina gooftummaa isaatiin itti mul'atee,
'Biyya kee keessaa lammii kee keessaas ba'iitii, gara biyya ani si argisiisuu dhaqi!' ittiin jedhe.
Kana irratti biyya Kaldootaa dhiisee, ba'ee biyya Kaaraan taa'e. Erga abbaan isaa du'ee immoo Waaqayyo achii isa baasee, gara biyya isin amma keessa jiraattanitti isa dabarse.
Waaqayyo egaa Abrahaamiif lafa faana tokkittii illee dhuunfaa hin kennineef, garuu Abrahaam yeroo sanatti dhala yoo qabaachuu dhaabaate iyyuu, 'Lafa kana siif, si booddees dhala dhala keetiif nan kenna' jedhee abdachiise.
Waaqayyo waa'ee kanaatiif Abrahaamiin, 'ljoolleen ijoollee keetii biyya ormaatti galaa in ta'u, achittis garbummaatti waggaa dhibba afuriif in cunqurfamu.
Ani immoo saba warra isaan garbummaatti hojjechiifatu sanatti nan farada; kana booddees isaan biyya sanaa ba'anii, iddoo kanatti anaaf in sagadu' jedhee ture.
Waaqayyo yeroo sanatti milikkita walii galteetiif, kakuu dhagna-qabaa Abrahaamiif kenne. Kanaafis Abrahaam ilma isaa Yisihaqin, dhalatee guyyaa saddeettaffaatti dhagna qabe; Yisihaqis ilma isaa Yaaqoobiif, Yaaqoobis ilmaan isaa kudha lamaan, warra abboota gosa sanaa ta'aniif akkasuma godhe.
"Warri abboota gosaa ta'an sun Yoseefitti hinaafanii gara biyya Gibxiitti isa gurguran. Waaqayyo garuu isaa wajjin ture;
rakkina isaa hundumaa keessaa isa oolchee fuula Fara'oon mootii Gibxii durattis simboodhaa fi ogummaa kenneef; mootichi immoo bulchaa biyya Gibxii fi abboomaa qabeenya mana isaa hundumaa isa godhate.
Bara sanatti biyya Gibxii hundumaa fi Kana'aan irratti beellii fi rakkinni guddaan in bu'e; abboonni keenyas waan nyaatan argachuu hin dandeenye.
Garuu Yaaqoob biyya Gibxii midhaan akka jiru dhaga'ee, yeroo jalqabaa abboota keenya erge.
Ala lammaffaatti garuu Yoseef obboloota isaatti of mul'ise, horteen Yoseef, Fara'oon mooticha duratti beekaman.
Kana booddee Yoseef itti ergee, Yaaqoobii fi firoota isaa warra hafan lubbuu torbaatamii shan waamsise.
Akkasitti Yaaqoob biyya Gibxiitti gadbu'ee achitti in du'e; abboonni keenyas akkasuma achitti in du'an.
Lafeewwan isaaniis Shekemitti geeffaman, achitti iddoo Abrahaam, ijoollee Hamoor nama biyya Shekem irraa, meetiidhaan bitee turetti in awwaalaman.
"Yeroon abdii Waaqayyo Abrahaamiif kenne dhi'aachaa adeemnaan, sabni keenya biyya Gibxiitti guddatee, lakkoobsaanis baay'atee ture.
Kun immoo hamma mootiin Yoseefin hin beekne haaraan tokko ka'ee, biyya Gibxiitti mo'etti ta'e.
Inni sanyii keenya haxxummaadhaan qabee, daa'imoonni isaaniis akka hin jiraanneef, bakkeetti akka gatan abboota keenya rakkise.
Bara sanatti Museen dhalate. lnni mucaa Waaqayyo itti gammadu ture; hamma ji'a sadiittis mana abbaa isaa keessatti in eegama ture.
Yeroo bakkeetti baafametti immoo intalli Fara'oon isa fudhattee, akka ilma isheetti isa guddifte.
Museen ogummaa warra Gibxii hundumaa barsiifame; ofii isaatiis dubbiitti hojiittis nama danda'aa ture.
"Nama waggaa afurtamaa yommuu ta'e, akka obboloonni isaa namoonni Israa'el itti jiraatan ilaaluudhaaf, yaadni garaa isaa keessaa ka'e.
Yeroo sanatti namni tokko, harka namicha Gibxiitti utuu miidhamuu argee, isa miidhame sana namicha harkaa baasuudhaaf gara isaa goree, namicha Gibxii sana rukutee ajjeese.
Innoo, Waaqayyo harka isaatiin furii akka isaaniif kennu, obboloonni isaa waan isa hubatan se'ee ture, isaan garuu hin hubanne.
Borumtaas utuu isaan walii isaanii wal-qoccolanii, Museen itti dhufee, jaranana, isinoo obbolootaa, maaliif walitti darbitu?' jechuudhaan isaan araarsuu barbaade.
Namichi inni hiriyaa isaatti darbe sun garuu, of irraa achi isa darbatee, 'Nu irratti immoo eenyutu seerrattuudhaa fi abbaa firdii si godhe?
Akka kaleessa namicha Gibxii sana rukuttee ajjeefte, anas ajjeesuu kajeeltee?' ittiin jedhe.
Dubbii kana irratti Museen baqatee, biyya Miidiyaanitti galaa ta'ee jiraate; achitti ilmaan lama in godhate.
"Waggaa afurtama booddee kunoo, lafa onaa gaara Siinaatti, huuxxii qoraattii akka ibiddaa boba'u tokko keessatti, ergamaan Waaqayyoo Museetti in mul'ate.
Museen yommuu isa arge mul'ata kana dinqifatee, ilaaluufis itti dhi'aatee, sagalee gooftaa dhaga'e,
'Waaqayyo ana! Kan abboota keetii, Waaqayyo isa kan Abrahaam, kan Yisihaq, kan Yaaqoobis ittiin jedhe. Museen in rom'e, gara isaa ilaaluufis ija hin jabaanne.
Gooftichi yommus, 'Iddoon ati dhaabattu kun lafa qulqullaa'aa waan ta'eef, kophee miilla keetii baasi!
Ani miidhama saba koo warra Gibxi jiranii argeera, aadnaa isaanii dhaga'eera, isaan furuudhaafis gad bu'eera; ammas kottu gara Gibxitti sin erga ittiin jedhe.
Museen kun isuma isaan gananii, 'Eenyutu seerrattuudhaa fi abbaa firdii si godhe?' ittiin jedhanii dha; Waaqayyo harka ergamaa isaa isa huuxxicha qoraattii keessatti itti mul'ateetiin, akka seerratutti akka furuttis isa ergeera.
Inni kun biyya Gibxiitii isaan baase. Gibxiidhaa yeroo baasetti, galaana Ertiraatti, waggaa afurtama yeroo lafa duwwaa keessa isaan geggeessettis dinqiidhaa fi milikkita godhe.
Museen inni namoota Israa'eliin, 'Waaqayyo anaan akkuma kaase, obboloota keessan keessaa raajii tokko isiniif in kaasa' jedhe isuma kana.
Ergamaa Waaqayyoo isa gaara Siinaa irratti isatti dubbate sanaaf, abboota keenya warra lafa duwwaatti walitti qabaman gidduu kan dhaabate, isuma kana; isumatus dubbii jiraataa nutti kennuudhaaf fudhate.
"Abboonni keenya garuu Museef abboomamuu hin jaallanne, of irraa isa darbatanii yaadaan gara Gibxitti deebi'an.
Isaan yommus Aaroniin, 'Ka'ii, waaqayyolii dura-buutuu nuuf ta'an nuuf tolchi! Museen inni biyya Gibxiitii nu baase silaa, waan inni ta'e hin beeknu' jedhan.
Isaan yeroo sanatti waan akka jabbii tolchanii, waaqayyicha tolfame sanaafis aarsaa dhi'eessan; ulfina hojii harka isaanii kanas in ayyaaneffatan.
Waaqayyo garuu isaan irraa garagalee, urjoota waaqa keessaatti akka sagadaniif dabarsee isaan kenne. Macaafa raajotaa keessatti akkuma caafame,'Yaa namoota Israa'el, waggaa afurtama lafa' duwwaa sana keessatti horii qalmaa fi aarsaa anaaf dhi'eessitaniittu moo ree?
Isinoo godoo Molok isa uffata irraa hojjetamee fi bifa urjii waaqayyicha:- Reefaan jedhamu baattan; isin isaaniif sagaduudhaaf waaqayyolii tolfaman hojjetattan; anis immoo isin baasee, biyya Baabilon irra fagaatutti isin nan dabarsa jedhe.
"Abboonni keenya lafa duwwaa sana keessatti 'Godoo dhaabaa' of biraa qabu turan; godoon sunis akka isa Waaqayyo Museetti argisiisee, 'Akkasitti qopheessi' ittiin jedhetti, kan hojjetame ture.
Abbooni keenya warri isaan booddees godicha fudhatanii, Iyaasuudhaa wajjin biyya saba warra Waaqayyo isaan duraa oofee baaseetti galan; godichis hamma bara Daawititti isaan gidduu ture.
Daawit yommus Waaqayyo duratti ayyaana argatee, Waaqayyo isa kan Yaaqoobiif mana ijaaruudhaaf gaafate.
Waaqayyoof mana kan ijaare garuu Solomoon ture.
"Waaqayyo inni hundumaa gararraa jiru immoo, manneen harka namootaatiin hojjetaman keessa hin jiraatu. Raajichi akkuma jedhu iyyuu,
'Bantiin waaqaa teessoo koo ti, laftis ejjeta miilla kootii ti. Mana attamii anaaf ijaartu ree? Yookiis iddoon boqonnaa kootii isa kam?
Isaan kana hundumaas harka kootu hojjete mitii ree? jedha gooftichi'.
"Isin mata-jabeeyyii nana, garaan keessan akka garaa warra Waaqayyotti hin amaninii ti, gurri keessan akka gurra warra Waaqayyoon hin dhaga'inii ti. Akkuma abboonni keessan gochaa turan, isinis yeroo hundumaa hafuura qulqulluu jalaa diddu.
Raajota keessa immoo kan abboonni keessan hin ari'atin jira turee ree? Inni qajeelaan sun dhufuuf akka jiru, warra raajii dubbatan ajjeesaniiru; inni isuma isin amma dabarsitanii kennitan, isa isin ajjeeftanis.
Isinuma warri akka ergamoonni Waaqayyoo isinitti kennanitti seera fudhattanii, eeguu immoo diddan" jedhe.

Isaan kana hundumaa yommuu dhaga'an aarii guddaa irraa kan ka'e, isatti in ciniinatu turan.
Isxifaanos garuu hafuura qulqulluudhaan guutamee, utuu ija irraa hin buqqifatinis waaqa keessa ol ilaalee, ulfina Waaqayyoo, Yesusinis gara mirga Waaqayyoo dhaabatee arge.
"Kunoo, ani bantiiwwan waaqaa banamanii, ilmi namaas gara mirga Waaqayyoo dhaabatee nan arge" jedhe.
Isaan garuu gurra isaanii cuqqaallatanii, guddisanii itti wacaniis, erga-takkaa itti fiigan.
Mandara keessaa daddarbachaa gad baasanii, dhagaadhaan in rukutan; warri dhuga-baatuunis uffata isaanii miilla dargaggeessa Saa'ol jedhamu tokkoo jala naqatanii turan.
Utuma isaan dhagaadhaan isa rukutaa jiranii, Isxifaanos, "Gooftaa Yesus, hafuura koo fudhadhu!" jedhee kadhate.
Jilbeenfatee sagalee guddaadhaan, "Yaa gooftaa, cubbuu kana isaanitti hin lakkaa'in!" jedhee iyye; kana jedhees kufee in obbaafate.

Saa'ol ajjeefamuu Isxifaanositti walii galee ture. Kana irratti immoo guyyuma sana waldaa amantoota Yerusaalem keessa jirtu irratti ari'atamuu guddaatu ka'e; ergamoota irraa kan hafe amantoonni hundinuu kutaa biyya Yihudaatii fi Samaariyaa keessa bittimfaman.
Jarreen Waaqayyoof bulan tokko Isxifaanosiif boo'icha guddaa isaa boo'anii, reeffa isaa awwaalan.
Saa'ol garuu waldaa amantootaa lafa irraa balleessuudhaaf manneen keessa adeemee, dhiirotaa fi dubartoota amantoota ta'an harkisee, mana hidhaatti in kenna ture.

Amantoonni warri bittimmaa'an biyya keessa naanna'anii, dubbicha in lallaban.
Filiphos gargaartota keessaa tokko, mandara Samaariyaa tokkotti gad bu'ee, namoota mandarichaatti Kristosin lallabe.
Tuuti jaraas gurra qeensanii, dubbii Filiphos dubbate dhaggeeffatan; milikkita inni hojjetes in argan.
Hafuuronni hamoonni sagalee guddaadhaan caraananii, namoota baay'ee keessaa ba'an; namoonni baay'een dhagni isaanii gar tokko kan du'e, warri hokkolanis in fayyifaman.
Kanattis warri mandara sanaa guddaa in gammadan.
Mandara sana namichi Simoon jedhamu, qoricha namatti gochuu isaatiin namoota Samaariyaa dinqisiisee, nama guddaa kan ofiin jedhe tokko jira ture.
Namoonni mandara sanaa hundinuu xixinnayyootaa hamma gurguddootaatti dubbiin isaa dhugaa dha jedhanii fudhatanii, "Namichi kun, humna Waaqayyoo isa guddaa jedhamee waamamu, of keessaa qaba" jedhan.
Isaan, Simoon kun yeroo dheeraadhaa jalqabee qoricha namatti gochuu isaatiin waan isaan dinqifachiiseef, isa duukaa rarra'aa turan.
Amma garuu namoonni kun, Filiphos waa'ee mootummaa Waaqayyootii fi, waa'ee maqaa Yesus Kristos misraachoo yommuu isaanitti lallabe amananii, dhiironnis dubartoonnis in cuuphaman.
Simoon ofii isaatii iyyuu amanee, erga cuuphamee milikkitaa fi dinqii gurguddaa, Waaqayyo harka Filiphosiin hojjete arginaan dinqifatee Filiphos biraa adeemuu jibbe.
Yommus ergamoonni Yerusaalem jiran warri Samaariyaa dubbii Waaqayyoo fudhachuu isaanii dhaga'anii, Phexrosii fi Yohannisin erganiif.
Isaan Samaariyaatti gad bu'anii, hafuura qulqulluu akka argataniif amantootaaf kadhatan.
Maqaa gooftaa Yesus duwwaatti cuuphamanii turan malee, hafuurri qulqulluun isaan keessaa nama tokko irratti illee hin buune.
Ergamoonni harka isaanii isaan irra kaa'an, isaan immoo hafuura qulqulluu argatan.
Simoon yommus harki ergamootaa nama irra kaa'amuudhaan, hafuurichi akka kenname arginaan horii ergamootaaf fidee,
"Harka koo kanan irra kaa'u hundinuu hafuura qulqulluu haa argatuuf; humna akkasii anaafis immoo kennaa!" jedhe.
Phexros garuu deebiseefii, "Kennaan Waaqayyoo horiidhaan in bitama jettee waan yaaddeef, horiin kee sii wajjin haa badu!
Yaadni garaa kee Waaqayyo duratti qajeelaa waan hin ta'iniif, ati dubbii kana keessaa hin qabdu, qoodas hin qabdu.
Kanaafis hammina kanattii yaada garaa kee geddaradhu, gooftichas kadhadhu, hamaa yaaduu kee kana dhiifamuu siif godha ta'a.
Yaadni hadhaa'aan akka si keessa guutee fi cubbuun akka si hidhate nan arga" jedhe.
Kana irratti Simoon deebisee, "Hadaraa jecha isin anaan jettan keessaa, tokko illee ana irra akka hin geenyeef gooftaaa naaf kadhadhaa!" jedhe.
Ergamoonni sun waa'ee Yesus dhugaa ba'anii, dubbii gooftaas dubbatanii, gandeen warra Samaariyaa baay'eetti wangeela lallabaa Yerusaalemitti deebi'an.

Ergasii ergamaan Waaqayyoo Filiphosiin, "Ka'ii, waareetti gara mirgaa gara karaa onaa, isa Yerusaalemii Gaazaatti geessuu dhaqi!" jedhe.
Filiphos yommus ka'ee dhaqe; Kunoo, namichi xu'aashiin tokko itti dhufe; namichi kun qabeenya "Kandaakee" mootittii warra Itoophiyaa hundumaa irratti abboomaa ture; inni Waaqayyoof sagaduudhaaf Yerusaalem dhaqee ture.
Utuu achii galuus konkolaataa kottee duudaadhaan harkifamu irra taa'ee, macaafa raajicha Isaayaas dubbisaa in adeema.
Hafuurri qulqulluun yommuus Filiphosiin, "Konkolaataa kanatti dhi'aadhuutii, isa duukaa adeemi!" jedhe.
Filiphosis konkolaataa sanatti fiigee, namichi macaafa raajicha Isaayaas utuu dubbisuu dhaga'ee, "Waan dubbisuutti jirtu kana in hubattaa?" jedhee isa gaafate.
Namichi immoo, "Utuu namni anaaf hin ibsin, attamittan hubachuu danda'a?" jedhee deebise; akka Filiphos konkolaataa yaabee isa bukkee taa'uufis in kadhate.
Dubbiin macaaficha inni dubbisaa ture, "Inni akka hoolaa qalamuudhaaf geeffame,akka ilmoon hoolaa, namni rifeensa ishee yommuu muru sagalee isheehin dhageessifne, akkasuma innis afaan isaa hin saaqqatu.
Nama gad deebi'aa waan ta'eef, dhugaan isaa hin ilaalamne;hidda dhala dhala isaas eenyutu hima ree? Jireenyi isaa lafa irraa in fuudhama" kan jedhu ture.
Namichi Itoophiyaa sun yommus Filiphosiin, "Raajichi waa'ee eenyuutiif kana dubbata? Hadaraa anatti himi! Waa'ee ofii isaatii moo yookiis waa'ee nama biraa ti?" jedhee gaafate.
Filiphos kutaa macaafa kanaatii jalqabee, waa'ee Yesus misraachoo itti himuutti ka'e.
Utuma karaa sana adeemanii, bishaan tokko bira ga'an; namichi immoo Filiphosiin, "Bishaan kunoo ti, akka ani hin cuuphamneef maaltu na dhowwa?" jedhe.
[Filiphos yommus, "Garaa kee hundumaan yoo amanteef, siifin danda'ama" jedheen; kana irratti inni, "Yesus Kristos ilma Waaqayyoo akka ta'e nan amana" jedhee deebise.]
Namichi immoo konkolaatichi akka dhaabatuuf abboome; Filiphosii fi namichi bishaan keessa lixanii, Filiphos isa in cuuphe.
Bishaanicha keessaa yommuu ba'an, hafuurri gooftaa Filiphosin butee, fuudhee adeeme. Namichi deebi'ee isa hin argine; haa ta'u iyyuu malee, karaa isaa itti fufee gammadaa adeeme.
Filiphos garuu Azoxonitti argamee, biyyicha keessa naanna'ee, mandara hundumaatti wangeela lallabaa mandara Qiisaariyaa dhufe.

Saa'ol ajjeefamuu Isxifaanositti walii galee ture. Kana irratti immoo guyyuma sana waldaa amantoota Yerusaalem keessa jirtu irratti ari'atamuu guddaatu ka'e; ergamoota irraa kan hafe amantoonni hundinuu kutaa biyya Yihudaatii fi Samaariyaa keessa bittimfaman.
Jarreen Waaqayyoof bulan tokko Isxifaanosiif boo'icha guddaa isaa boo'anii, reeffa isaa awwaalan.
Saa'ol garuu waldaa amantootaa lafa irraa balleessuudhaaf manneen keessa adeemee, dhiirotaa fi dubartoota amantoota ta'an harkisee, mana hidhaatti in kenna ture.

Amantoonni warri bittimmaa'an biyya keessa naanna'anii, dubbicha in lallaban.
Filiphos gargaartota keessaa tokko, mandara Samaariyaa tokkotti gad bu'ee, namoota mandarichaatti Kristosin lallabe.
Tuuti jaraas gurra qeensanii, dubbii Filiphos dubbate dhaggeeffatan; milikkita inni hojjetes in argan.
Hafuuronni hamoonni sagalee guddaadhaan caraananii, namoota baay'ee keessaa ba'an; namoonni baay'een dhagni isaanii gar tokko kan du'e, warri hokkolanis in fayyifaman.
Kanattis warri mandara sanaa guddaa in gammadan.
Mandara sana namichi Simoon jedhamu, qoricha namatti gochuu isaatiin namoota Samaariyaa dinqisiisee, nama guddaa kan ofiin jedhe tokko jira ture.
Namoonni mandara sanaa hundinuu xixinnayyootaa hamma gurguddootaatti dubbiin isaa dhugaa dha jedhanii fudhatanii, "Namichi kun, humna Waaqayyoo isa guddaa jedhamee waamamu, of keessaa qaba" jedhan.
Isaan, Simoon kun yeroo dheeraadhaa jalqabee qoricha namatti gochuu isaatiin waan isaan dinqifachiiseef, isa duukaa rarra'aa turan.
Amma garuu namoonni kun, Filiphos waa'ee mootummaa Waaqayyootii fi, waa'ee maqaa Yesus Kristos misraachoo yommuu isaanitti lallabe amananii, dhiironnis dubartoonnis in cuuphaman.
Simoon ofii isaatii iyyuu amanee, erga cuuphamee milikkitaa fi dinqii gurguddaa, Waaqayyo harka Filiphosiin hojjete arginaan dinqifatee Filiphos biraa adeemuu jibbe.
Yommus ergamoonni Yerusaalem jiran warri Samaariyaa dubbii Waaqayyoo fudhachuu isaanii dhaga'anii, Phexrosii fi Yohannisin erganiif.
Isaan Samaariyaatti gad bu'anii, hafuura qulqulluu akka argataniif amantootaaf kadhatan.
Maqaa gooftaa Yesus duwwaatti cuuphamanii turan malee, hafuurri qulqulluun isaan keessaa nama tokko irratti illee hin buune.
Ergamoonni harka isaanii isaan irra kaa'an, isaan immoo hafuura qulqulluu argatan.
Simoon yommus harki ergamootaa nama irra kaa'amuudhaan, hafuurichi akka kenname arginaan horii ergamootaaf fidee,
"Harka koo kanan irra kaa'u hundinuu hafuura qulqulluu haa argatuuf; humna akkasii anaafis immoo kennaa!" jedhe.
Phexros garuu deebiseefii, "Kennaan Waaqayyoo horiidhaan in bitama jettee waan yaaddeef, horiin kee sii wajjin haa badu!
Yaadni garaa kee Waaqayyo duratti qajeelaa waan hin ta'iniif, ati dubbii kana keessaa hin qabdu, qoodas hin qabdu.
Kanaafis hammina kanattii yaada garaa kee geddaradhu, gooftichas kadhadhu, hamaa yaaduu kee kana dhiifamuu siif godha ta'a.
Yaadni hadhaa'aan akka si keessa guutee fi cubbuun akka si hidhate nan arga" jedhe.
Kana irratti Simoon deebisee, "Hadaraa jecha isin anaan jettan keessaa, tokko illee ana irra akka hin geenyeef gooftaaa naaf kadhadhaa!" jedhe.
Ergamoonni sun waa'ee Yesus dhugaa ba'anii, dubbii gooftaas dubbatanii, gandeen warra Samaariyaa baay'eetti wangeela lallabaa Yerusaalemitti deebi'an.

Ergasii ergamaan Waaqayyoo Filiphosiin, "Ka'ii, waareetti gara mirgaa gara karaa onaa, isa Yerusaalemii Gaazaatti geessuu dhaqi!" jedhe.
Filiphos yommus ka'ee dhaqe; Kunoo, namichi xu'aashiin tokko itti dhufe; namichi kun qabeenya "Kandaakee" mootittii warra Itoophiyaa hundumaa irratti abboomaa ture; inni Waaqayyoof sagaduudhaaf Yerusaalem dhaqee ture.
Utuu achii galuus konkolaataa kottee duudaadhaan harkifamu irra taa'ee, macaafa raajicha Isaayaas dubbisaa in adeema.
Hafuurri qulqulluun yommuus Filiphosiin, "Konkolaataa kanatti dhi'aadhuutii, isa duukaa adeemi!" jedhe.
Filiphosis konkolaataa sanatti fiigee, namichi macaafa raajicha Isaayaas utuu dubbisuu dhaga'ee, "Waan dubbisuutti jirtu kana in hubattaa?" jedhee isa gaafate.
Namichi immoo, "Utuu namni anaaf hin ibsin, attamittan hubachuu danda'a?" jedhee deebise; akka Filiphos konkolaataa yaabee isa bukkee taa'uufis in kadhate.
Dubbiin macaaficha inni dubbisaa ture, "Inni akka hoolaa qalamuudhaaf geeffame,akka ilmoon hoolaa, namni rifeensa ishee yommuu muru sagalee isheehin dhageessifne, akkasuma innis afaan isaa hin saaqqatu.
Nama gad deebi'aa waan ta'eef, dhugaan isaa hin ilaalamne;hidda dhala dhala isaas eenyutu hima ree? Jireenyi isaa lafa irraa in fuudhama" kan jedhu ture.
Namichi Itoophiyaa sun yommus Filiphosiin, "Raajichi waa'ee eenyuutiif kana dubbata? Hadaraa anatti himi! Waa'ee ofii isaatii moo yookiis waa'ee nama biraa ti?" jedhee gaafate.
Filiphos kutaa macaafa kanaatii jalqabee, waa'ee Yesus misraachoo itti himuutti ka'e.
Utuma karaa sana adeemanii, bishaan tokko bira ga'an; namichi immoo Filiphosiin, "Bishaan kunoo ti, akka ani hin cuuphamneef maaltu na dhowwa?" jedhe.
[Filiphos yommus, "Garaa kee hundumaan yoo amanteef, siifin danda'ama" jedheen; kana irratti inni, "Yesus Kristos ilma Waaqayyoo akka ta'e nan amana" jedhee deebise.]
Namichi immoo konkolaatichi akka dhaabatuuf abboome; Filiphosii fi namichi bishaan keessa lixanii, Filiphos isa in cuuphe.
Bishaanicha keessaa yommuu ba'an, hafuurri gooftaa Filiphosin butee, fuudhee adeeme. Namichi deebi'ee isa hin argine; haa ta'u iyyuu malee, karaa isaa itti fufee gammadaa adeeme.
Filiphos garuu Azoxonitti argamee, biyyicha keessa naanna'ee, mandara hundumaatti wangeela lallabaa mandara Qiisaariyaa dhufe. 
Saa'ol amma illee bartoota gooftaa doorsisuudhaa fi ajjeesuutti banbanaa gara angafa lubootaa dhaqee,
warra daandii wangeelaa irra adeeman yoo arge, dhiirotas ta'u dubartootas ta'u hidhee gara Yerusaalemitti fiduudhaaf barbaade. Kanaafis ajaja manneen sagadaa Damaasqootti akka isaaf caafuuf, angafa lubootaa gaafate.
Utuu adeemuus Damaasqootti dhi'aate, kunoo, dingata ifni waaqa irraa naannoo isaatti balaqqeessa'e.
Lafa dha'ees sagalee, "Saa'ol, Saa'ol, maaliif na ari'atta?" jedhuun dhaga'e.
Inni immoo, "Eenyu ati yaa gooftaa?" jedhe. Sagalichis deebisee, "Ana, Yesus, kan ati ari'attu;
garuu, ka'ii, gara mandaraatti lixi! Waan gochuun siif ta'us sitti in himama" jedheen.
Namoonni warri isaa wajjin adeemaa turan, calluma jedhanii dhaabatan malee, waa dubbachuu hin dandeenye; isa dubbatus sagalee isaa dhaga'uu irraa kan hafe, nama tokko illee hin argine.
Saa'ol lafaa ka'ee ija isaa yommuu bane, waan tokko illee arguu hin dandeenye; kanaafis harka isaa qabanii Damaasqootti galchan.
Hamma guyyaa sadiittis waa arguu hin dandeenye; yeroo sanatti homaa hin nyaanne, hin dhugnes.
Bartuun Ananiiyaas jedhamu tokko immoo Damaasqoo ture. Gooftaan mul'atatti, "Ananiiyaas!" ittiin jennaan, inni immoo, "Kunoo, asan jira, yaa gooftaa!" jedhe.
Gooftaan, "Ka'ii, gara karaa 'Sirrii' jedhamuu dhaqi! Nama biyya Xarsees maqaan isaa Saa'ol jedhamu tokko, mana Yudaasitti iyyaafadhu; kunoo inni kadhatatti jira.
Innumtuu ati, Ananiiyaas, isa bira dhuftee, akka agartuun isaa isaaf deebi'uuf harka kee utuu isa irra keessuu mul'atatti argeera" jedheen.
Ananiiyaas garuu deebisee, "Yaa gooftaa, namichi kun Yerusaalemitti warra siif qulqullaa'an attam akka miidhaa ture, waa'ee isaa nama baay'ee irraa dhaga'eera,
Asittis warra maqaa kee waammatan hundumaa qabee hidhuudhaaf, luboota warra angafootaa biraa aboo argateera" jedhe.
Gooftichi garuu, "Dhaqi, inni mi'a hojii kootii isa warra saba Waaqayyoo hin ta'in duratti, mootota duratti, namoota Israa'el durattis maqaa koo beeksisuudhaaf ani fo'adhee dha.
Maqaa koo mul'isuudhaaf jedhees hammam dhiphachuuf akka inni jiru, ani ofii kootii isa nan argisiisa" jedhe.
Ananiiyaas ka'ee dhaqee manichas lixee, harka isaa mataa Saa'ol irra kaa'ee, "Obboleessa ko Saa'ol, gooftichi, Yesus inni karaa ati irra dhufte irratti sitti mul'ate, waa'ee kee anatti himeera; akka agartuun kee siif deebi'uuf, hafuura qulqulluudhaan, akka guutamtuufis gara keetti na ergeera" ittiin jedhe.
Achumaanis waan akka qolaa ija isaa lachuu irraa buunaan, agartuun isaa deebi'e; inni achumaan ka'ee cuuphame.
Nyaata nyaatees jabaate; bartoota warra Damaasqoo biras bubbule.

Saa'ol ergasii utuu hin turin manneen sagadaa keessatti, '''Yesus kun ilma Waaqayyoo ti" jedhee lallabe.
Warri isa dhaga'an hundinuu garuu dinqifatanii, "Namichi kun, isa Yerusaalemitti warra maqaa Yesus waammatan balleessuuf dhama'aa ture mitii? Addana iyyuu isaanuma hidhee luboota warra angafootatti geessuudhaaf dhufee ture mitii?" jedhanii gaafatan.
Saa'ol garuu lallabi isaa humna argachaa adeeme; Yesus Masiihii ta'uu isaa kan inni ittiin hubachiises amansiisaa waan tureef, Yihudoonni warri Damaasqoo jiraatan walii isaa wallaalan.
Guyyaa baay'ee erga Saa'ol kana hojjechaa bubbulee immoo, Yihudoonni walitti dacha'anii isa ajjeesuudhaaf mari'atan.
Mareen isaanii kun garuu Saa'ol bira ga'e; isaan 'immoo isa ajjeesuudhaaf, halkanii fi guyyaa balbala kellaa mandarichaa in eegu turan.
Warri garee isaatii garuu gaaf tokko halkan geessanii, guuboo keessa kaa'anii masaraa gubbaadhaan gad isa buusan.

Saa'ol ergasii gara Yerusaalem dhaqee, bartootatti dabalamuu yaale isaan garuu akka inni dhuguma bartuu ta'e hin amanne waan turaniif, hundumti isaanii isa sodaatan.
Baarnaabaas garuu fuudhee ergamootatti isa geessee; karaatti attamitti gooftaa akka inni arge, gooftaanis akka isatti dubbate isaanitti mul'ise; Damaasqootti immoo saa'ol attamitti ija jabinaan maqaa Yesusiin akka dubbate, isaanitti hime.
Saa'ol isaanii wajjin Yerusaalem keessa deddeebi'aa bubbule; maqaa gooftaa Yesusiin ija jabinaan lallabe.
Warra Yihudoota afaan Giriikii haasa'anii wajjinis dubbatee, isaaniin morkachaa ture; isaan garuu isa ajjeesuu yaalan,
Oboloonni immoo yeroo kana baranitti, gara Qiisaariyaatti geessanii, Xarseesitti isa in ergan.

Yeroo sana keessa waldaan amantootaa Yihudaa, Galiilaa, Samaaririyaa hundumaa keessatti nagaa argattee, ijaaramte; sodaa gooftaatti jiraachaa; jajjabina hafuura qulqulluutiinis baay'achaa turte.

Phexros iddoo hundumaa in naanna'a ture; al tokkos warra Waaqayyoof qulqullaa'anii mandara Liidaa keessa jiraatan ilaaluudhaaf gad bu'e.
Achitti nama maqaan isaa Eneyaas jedhamu tokkoo wajjin wal arge; inni dhagni isaa gar tokko duunaan,waggaa saddeet guutuu siree isaa irraa hin buune ture.
Phexros, "Eneyaas, Yesus Kristos si fayyisa, ka'ii afata kee dachaasi!" ittiin jedhe; achumaan Eneyaas in ka'e.
Namoonni Liidaa fi bakkee Saaron keessa jiraatan hundinuu immoo namicha arganii, gara gooftaatti deebi'an.

Mandara Yophee keessas bartuun Xaabiitaa jedhamtu tokko turte; maqaan ishee afaan Griikiitti "Dorkaas" ture, hiikuun isaa immoo "Kuruphee" jechuu dha. Isheen yeroo ishee hundumaa hojii gaarii hojjeehuudhaaf hiyyeessota gargaaruudhaan in dabarsiti turte.
Gidduu tokko dhukkubsattee duunaan, dhagna dhiqanii kutaa isa mana gubbaa keessa ciibsan.
Liidaan Yopheetti dhi'oo ture iyyuu, bartoonni, Phexros achi akka jiru dhaga'anii, "Hadaraa ammaaf ammatti nu bira ga'i!" jedhanii akka isa waamaniif namoota lama itti ergan.
Phexros ka'ee isaanii wajjin dhaqe; akka inni achi ga'eenis gara kutaa mana gubbaatti isa geessan. Achitti haadhonni hiyyeessaa hundinuu isa naanna'anii boo'aa, uffata jalaa fi irraan uffatan kan "Kurupheen" fayyaatti isaaniif hojjette, isatti in argisiisu turan.
Phexros garuu hunduma isaanii ala baasee, ofii isaatii jilbeenfatee kadhate; ergasii gara reeffichaatti garagalee, "Xaabiitaa, ka'i!" jedheen. Isheen ija ishee banattee, Phexrosin yommuu argite ol jettee teesse.
Phexros immoo harka isaa itti hiixatee, harka ishee qabee ol ishee kaase; kana booddees amantoota, haadhotii hiyyeessaas waamee, fayyaa ishee isaan gidduu dhaabachiise.
Kunis Yophee hundumaatti beekame, namoonni baay'een gooftaatti amanan.
Phexros namicha gogaa duugu maqaan isaa Simoon jedhamu tokko biratti hafee, guyyaa baay'eedhaaf Yophee ture.

Namichi Qorneelewos jedhamu tokko mandara Qiisaariyaa keessa jira ture; inni kutata waraana warra Roomaa "Ixaaliqaa" jedhamee waamame irratti angafa dhibbaa ture.
Inni nama Waaqayyoof bule, maatii isaa hundumaa wajjinis Waaqayyoon kan sodaate ture; warra Yihudootaa keessaa dadhaboota kan turan baay'ee in gargaare; yeroo hundumaattis dadhabbii malee Waaqayyoon in kadhata ture.
Gaaf tokko akka sa'aatii salgaffaatti mul'ata arge; mul'atattis ergamaan Waaqayyoo tokko iddoo inni jiru dhufee, "Yaa Qorneelewos!" jedhee itti dubbate.
Qorneelewos yommus fajajee isa ilaalee sodaachaa, "Maal inni yaa gooftaa?" jedhee gaafate. Ergamichi immoo deebiseefii, "Waaqayyo kadhata kee dhaga'eera, dadhaboota gargaaruu kees yaadateera.
Ammas namoota Yopheetti ergiitii Simoon isa Phexros jedhamu waamsisi.
Innoo Simoon isa gogaa duugu bira keessummummaa buufatee jira; manni Simoon immoo isa galaana qarqaraa ti" jedheen.
Ergamichi isatti dubbatee erga adeemee booddee, hojjetoota mana isaa keessaa nama lama, warra loltuu isaaf amanaman keessaa immoo, nama Waaqayyoon sodaatu tokko ofitti waamee,
waan hundumaa isaanitti himee, Yopheetti isaan erge.
Borumtaas warri ergaman utuu adeemanii mandara Yopheetti dhi'aatan. Phexros immoo akka sa'aatii ja'affaatti kadhachuudhaaf bantii mana isaanii isa diriiraatti ol ba'e.
Inni yommus beela'ee, waan nyaatu barbaade; garuu utuu nyaanni isaaf qophaa'uutti jiruu, of wallaalee mul'ata arge.
Bantiin waaqaa banamee wanti akka baallee uffata guddaa mataa afuriin hidhamee, gara lafaatti utuu gad buufamuu arge.
Bineensonni miilla afur qaban, lafa irra kan munyuuqan, qilleensa keessa kan balali'anis hundinuu uffata sana keessa turan.
Sagaleen immoo,"Phexros ka'ii, qaliitii nyaadhu!" jedhee itti dubbate.
Phexros garuu, "Matumaa kun hin ta'u, yaa gooftaa, waan ciiggaasisaadhaa fi xuraa'aatti ilaalamu takkaa nyaadhee hin beeku" jedheen.
Ammas sagalichi si'a lammaffaa itti dubbatee, "Waaqayyo kan qulleesse, ati xuraa'aatti hin ilaalin!"jedheen.
Kun immoo si'a sadii ta'e, wanti akka baallee uffataa sunis achumaan gara waaqaatti deebi'ee ol fuudhame.
Phexros waa'ee hiikaa mul'aticha argee sanaaf yaada isaatti utuu dhiphatuu, kunoo, namoonni Qorneelewos biraa ergaman, mana Simoon iyyaafachaa dhufanii, balbala dura ga'an.
"Keessummaan Simoon inni Phexros jedhamu tokko, mana kana jiraa laata?" jedhanii waamanii gaafatan.
Phexros amma iyyuu waa'ee hiikaa mul'ata argeetiif utuu yaadaa jiruu, hafuurri qulqulluun, "Kunoo, jarri tokko alaa si barbaadu;
kanaafis ka'ii, gad bu'i! Anatu isaan erge waan ta'eef, utuu hin mamin isaan duukaa dhaqi!" ittiin jedhe.
Phexros gara jaraatti gad bu'ee, "Inni isin barbaaddan ana; eessaa dhuftan?" jedhee isaan gaafate.
Isaan immoo, "Namicha qajeelaa Qorneelewos jedhamu, Waaqayyoon kan sodaatu warra Yihudootaa hundumaa biraas maqaa gaarii kan qabu, angafa dhibbaa immoo kan ta'e tokkotu, nu erge; ergamaan Waaqayyoo inni qulqulluun; Qorneelewos mana isaatti si waamsisee, kan ati itti himtu akka si irraa dhaga'uuf isa abboomee ture" jedhanii deebisan.
Phexros ol isaan waamee keessumsiise. Borumtaas jarreen gara isaatti ergamanii wajjin ka'ee adeeme; obboloota Yophee jiran keessaas jarreen tokko isaa wijjin dhaqan.
Guyyaa itti aanuttis Qiisaariyaatti galan; Qorneelewos immoo aantii isaatii fi michoota isaa waammatee, isaan eeggate.
Phexros utuu ol lixuuf jedhuu, Qorneelewos isa simuuf ba'ee, miilla isaatti kufee sagadeef.
Phexros immoo ol isa qabee, "Ka'i, anis akkuma kee nama'o!" jedheen.
Inni Qorneelewosii wajjin haasa'aa manatti ol galee, namoota baay'ee achitti walitti qabamanii argate.
Jaraan, "Yihudii kan ta'e hundinuu, nama qomoo biraa wajjin walitti firoomuunii fi mana walii dhaquun seera akka hin ta'in, isin iyyuu gaarii gootanii beektu; Waaqayyo garuu eenyumaan iyyuu, ciigga'amaa yookiis xuraa'aa akkan hin jenneef anatti mul'iseera.
Kanaafan yommuu isin na waamsiftan utuun ittiin hin mormin dhufe; ammas maaliif akka anatti ergitan baruu nan barbaada" jedhe.
Qorneelewos deebisee, "Bultii afur dura yeroodhuma ammaa kanatti, mana kootti kadhata sa'aatii salgaffaa kadhachaa utuun jiruu, namni tokko uffata adii qaanqee uffatee ana dura dhaabatee,
'Qorneelewos, Waaqayyo kadhata kee siif dhaga'eera, dadhaboota gargaaruu kees siif yaadateera.
Ammas Yopheetti nama ergi, Simoon isa Phexros jedhamu, waamsisi; inni Simoon isa gogaa duugu, manni isaa galaana qarqaraa bira keessummummaa buufatee jira' anaan jedhe.
Kanaaf ani achumaanan sitti erge, dhufuun kees ba'eessa ta'e; ammas nuyi hundumti keenya waan gooftichi sitti nuuf hime hundumaa si irraa dhaga'uudhaaf, fuula Waaqayyoo duratti walitti qabamnee jirra" jedheen.

Yommus Phexros jaratti dubbatee, "Waaqayyo akka nama wal hin caalchifne amma hubadheera.
Saba biyya lafaa hundumaa keessaa namni isa sodaatu, inni waan qajeelaa hojjetus isa biratti fudhatamaa dha.
Waaqayyo dubbii isaa namoota Israa'elitti erguu isaa, misraachoo nagaa Yesus Kristosiin lallabuu isaa, Yesus Kristos kun immoo gooftaa namoota hundumaa ta'uu isaa, gaarii gootanii in beektu.
Cuuphaa Yohannis lallabe booddee Galiilaadhaa jalqabee, biyya Yihudaa hundumaa keessatti kan raawwatames in beektu.
Waaqayyo, Yesus nama Naazireet kana hafuura qulqulluudhaan dibee humnaan akka isa guute, inni naanna'ee hojii gaarii akka hojjete, Seexanaan kan cunqurfaman akka fayyise, Waaqayyo isaa wajjin akka tures beekamaa dha.
Nuyi biyya Yihudootaatii fi mandara Yerusaalemitti, waan Yesus hojjete hundumaaf dhugaa baatuu isaa ti; jarris isuma mukatti fannisanii ajjeesan.
Waaqayyo garuu guyyaa sadaffaatti du'aa isa kaasee, akka inni mul'atu godhe.
Haa ta'u iyyuu malee, nama hundumaatti utuu hin ta'in, nuyi warra dhuga-baatuu isaa akka taanuuf fo'amnee, du'aa ka'uu isaa booddee isaa wajjin nyaannee dhugnetti mul'ateera.
Inni wangeelicha namootatti akka lallabnuuf, warra jiranii fi warra du'an irratti abbaa firdii ta'ee moosifamuu isaas, akka dhugaa baanuuf nu abboomeera.
Raajonni hundinuu, namni isatti amanu hundinuu maqaa isaatiin dhiifamuu cubbuu akka argatu, isaaf dhugaa ba'aniiru" jedhe.

Utuu Phexros dubbii kana itti himaa jiruu, hafuurri qulqulluun warra dubbicha dhaga'an hundumaa irratti bu'e.
Warra Yihudootaa keessaa amantoonni Phexrosii wajjin Yopheedhaa dhufan, kennaan hafuura qulqulluu saba Waaqayyoo warra hin ta'iniif kennamuu isaa arganii, akka abjuu ta'an.
Warri hafuura qulqulluu fudhatan sun utuu isaan afaan dur hin beekneen dubbatanii, guddina Waaqayyoos mul'isanii, isaan dhaga'an.
Phexros kana irratti, "Jarreen amma hafuura qulqulluu, akkuma nuyi argannetti argatan kun, akka hin cuuphamneef eenyutu bishaan dhowwachuu danda'a ree?" jedhe.
Isaan maqaa Yesus Kristositti akka cuuphamaniif abboome; jarri ergasii Phexros isaan bira akka turuuf in kadhatan.



Ergamoonnii fi obboloonni Yihudaa jiranis, warri saba Waaqayyoo hin ta'in iyyuu dubbii Waaqayyoo akka fudhatan dhaga'an.
Kanaaf yeroo Phexros gara Yerusaalemitti ol ba'etti, Yihudoota keessaa amantoota kan ta'an, isaan morkatanii,
"Ati immoo mana warra dhagna hin qabatinii dhaqxee isaanii wajjin nyaatte iyyuu mitii?" jedhaniin.
Kana irratti Phexros waan ta'e hundumaa, jalqabaa jalqabee tarreedhaan isaanitti hime.
"Mandara Yophee keessatti kadhata godhachaa utuun jiruu, of wallaaleen mul'ata arge. Kunoo, wanti akka baallee uffata guddaa, mataa arfaniin hidhamee, waaqa irraa gad buufamee, dhufee ana bukkee bu'e.
Hubadhee yommuun ilaales bineensa lafa irraa miilla afur qaban, bineensota wal nyaatan, kan munyuuqan, qilleensa keessa kan balali'anis isa keessatti nan arge.
Sagalee, 'Ka'i Phexros, qaliitii nyaadhu!' naan jedhuun immoo dhaga'e.
Ani immoo deebisee, 'Matumaa kun hin ta'u, yaa gooftaa, wanti ciiggaasisaanii fi xuraa'aatti ilaalamu takkaa afaan koo lixee hin beeku' nan jedheen.
Sagalichi waaqa irraa ammoo deebisee, 'Waaqayyo kan qulleesse, ati xuraa'aatti hin ilaalin!' jedhe.
Kun si'a sadii ta'e, kana booddee akkuma jirutti deebi'ee gara waaqaatti ol fuudhame.
"Yommusuma jarri sadii warri Qiisaariyaadhaa gara kootti ergaman, mana ani ture sana dhufan.
Hafuurri qulqulluun garaagarummaa tokko illee utuu hin argisiisin, isaanii wajjin akkan dhaqu anatti hime. Obboloonni ja'a as na bira jiranis anaa wajjin dhaqan; hundumti keenyas mana Qorneelewositti galle.
Qorneelewos immoo ergamaa Waaqayyoo mana isaa keessatti akka arge, ergamichi, 'Yopheetti nama ergi, Simoon isa Phexros jedhamu waamsisi;
Inni dubbii atii fi warri mana kee hundinuu ittiin fayyitan sitti in hima' akka ittiin jedhe nutti hime.
Yeroo ani dubbachuu jalqabetti hafuurri qulqulluun, akkuma jalqaba nu irratti bu'etti, isaan irra bu'e.
Yommus isa gooftaan, 'Yohannis bishaaniin cuuphe, isin garuu hafuura qulqulluudhaan in cuuphamtu' jedhe nan yaadadhe.
Egaa isaan akkuma keenya gooftaa Yesus Kristositti yeroo amanan, Waaqayyo kennaa hafuuraa isa nuuf kenne, isaan kanaafis erga kennee, ani eenyuun ta'eetan Waaqayyoon dhowwuu danda'a ree?" jedhe.
Isaan kana hundumaa erga dhaga'anii, morkiin isaanii gab jedhe. Kana irratti isaan, "Egaa'oo, yaada garaa isaanii geddaratanii akka ittiin jiraataniif, Waaqayyo warra saba isaa hin ta'iniifis karaa kenneera kaa" jechaa Waaqayyoon galateeffatan.

Ari'atamuu yeroo Isxifaanos du'e waldaa irratti ka'e sana keessa, amantoonni hamma Finiiqeetti hamma Qophrositti akkasumas hamma Anxokiyaatti bittimmaa'anii turan; lafa dhaqanitti immoo dubbii gooftaa Yihudoota duwwaatti in himu turan.
Isaan keessaa warri Qophrosii fi warri Qareenee garuu, Anxokiyaa yommuu dhufan dubbii gooftaa warra Giriikotaattis immoo dubbatanii, gooftaa Yesusiin misraachoo himan.
Irreen gooftaa isaanii wajjin ture, namoonni baay'eenis amananii gara gooftichaatti in deebi'an.
Oduun kun waldaa amantootaa Yerusaalem bira ga'e, achii Baarnaabaasin Anxokiyaatti ergan.
Inni dhufee, ayyaana Waaqayyoo isaaniif kenne yommuu argetti; in gammade; gooftaatti amanamanii garaa isaanii guutuudhaan akka itti cimaniif, isaan in gorse.
Innoo nama gaarii, hafuura qulqulluudhaan guutuu, amantii isaattis jabaa ture; namoonni baay'eenis gara gooftaa dhufan.
Baarnaabaas yommus Saa'olin barbaaduudhaaf gara Xarsees dhaqe.
Yeroo isa argatettis, gara Anxokiyaatti isa fide; waggaa sana guutuu waldaa sanaa wajjin wal arganii, namoota danuu barsiisaa turan. Bartoonni jalqaba duraa Anxokiyaatti "Kristiyaanota" jedhamanii waamaman.
Gidduu sanatti raajonni tokko Yerusaalemii gara Anxokiyaatti gad bu'an.
Isaan keessaa tokkos Agaabos kan jedhamu ka'ee, lafa hundumaa irratti beelli jabaan akka bu'u, hafuuraan raajii dubbate; kunis bara mo'icha Kilaawudiiyositti raawwatame.
Bartoonni kana irratti adduma addaan hamma danda'an obboloota warra Yihudaa jiraatan gargaaruudhaaf ofitti muran.
Akkuma yaadanis godhanii, gargaarsicha harka Baarnaabaasii fi Saa'olitti gara maanguddoota waldaatti ergan.



Bara sanas Herodis mootichi, namoota bu'aa waldaa kristiyaanaa turan tokko miidhuudhaaf ciqilee irra dhaabbate;
Yaaqoobin obboleessa Yohannisis billaadhaan morma isaa irraa kuchisiise.
Kun warra Yihudootaa akka garaa ciibse yommuu arge, itti dabalee Phexrosin immoo qabsiise; yeroon isaas yeroo namoonni ayyaana Maxinoo itti ayyaaneffatan ture.
Herodis yommus Phexrosin qabsiisee mana hidhaatti galchisiisee; darabee isa haa eeganiifis loltoota kutata afuritti hiramanii, tokkon tokkon isaa nama afur afur qabutti kenne. Ayyaana Faasiikaa booddee garuu saba duratti akka qoramuuf isa dhi'eessuu barbaade.
Yeroo Phexros mana hidhaa keessatti eegamaa turetti, waldaan kristiyaanaa immoo utuu gargar hin kutin Waaqayyoon in kadhattiif turte.

Edumtii guyyaa itti Herodis Phexrosin akka qoramuuf dhi'essuudhaaf jedhe sanatti, Phexros fuuncaa lamaan hidhamee, loltuu lama gidduu in rafa ture; eegduun immoo balbala manicha hidhaa dura dhaabatanii in eegu turan.
Kunoo, ergamaan gooftichaa Phexros bukkee dhaabate; golli manicha hidhaa inni keessa tures ifa waaqa irraatiin guute. Ergamaan sun cinaacha Phexros rurrukutee dammaqsee, "Dafii ka'i!" ittiin jedhe; achumaan fuuncaan inni ittiin hidhame harka isaatii bu'e.
Ergamichi immoo, "Hidhadhu, kophee kees kaa'adhu!" jedheen. Phexros ka'ee hidhatee, kophee isaas kaa'ate; ergamichi ammas, "Wayyaa kee uffadhuu ana duukaa bu'i!" ittiin jedhe.
Phexros manicha hidhaa keessaa ba'ee, ergamicha duukaa bu'e. Garuu ergamaan gooftaa kan hojjeteef kun dhugaa itti hin fakkaanne; innoo mul'ata waan arge se'e.
Ergamichaa wajjin eegduu warra duraa, warra lammaffaa biras darbanii, balbalicha sibiilaa isa mandaratti baasu bira ga'an. Balbalichi utuu namni itti hin bu'in isaaniif baname, Isaanis gad in ba'an; karaa tokko irra takka erga adeeman, ergamichi achumaan Phexros biraa sokke.
Phexros yommus of bare, "Gooftichi ergamaa isaa ergee, harka Herodisii fi harka Yihudoota warra hamaa na irratti yaadan hundumaa akka na oolche, amma dhuguma beekeera" jedhe.
Phexros kana hubatee gara mana Maariyaam haadha Yohannis isa Maarqos jedhamuu dhaqe; achumaan namoonni baay'een walitti qabamanii kadhachaa turan.
Phexros immoo balbala kellichaa rukunnaan, intalli Roodaa jedhamtu tokko gara balbalichaa dhuftee owwaatte.
Isheen Phexros ta'uu isaa sagalee isaatiin bartee waan gammaddeef utuu balbala hin baniniif ol fiigdee, "Phexros balbala dura in dhaabata" jettee himte.
Warri kana dhaga'an immoo, "Ati in maraatte fakkaata" isheedhaan jedhan. Isheen garuu, "Lakkii isuma" jettee falmite. Kana irratti isaan, "Egaa'oo ergamaa isaa isa isa eegu ta'inna" jedhan.
Inni garuu ittuma fufee balbalicha rukute; balbalicha yommuu banan Phexrosin arganii, akka abjuu ta'an.
Calluma jedhanii akka dhaggeeffataniif harkaan milikkita isaaniif kenne; gooftichi mana hidhaa keessaa attamitti akka isa baase, isaanitti odeessee, "Dubbii kana Yaaqoobii fi obbolootatti himaa!" jedhee, ba'ee iddoo biraa dhaqe.
Lafti bariinaan warri loltuu, "Phexros attam ta'e?" jedhanii, waan godhanis wallaalanii rakkatan.
Herodisis Phexrosin barbaachisee argachuu dadhabnaan, loltuu isa eeguudhaaf kennamanii turan sanas qoree, akka ajjeefamaniif abboome; kana booddees Herodis Yihudaadhaa Qiisaariyaatti gad bu'ee takka achi taa'e.

Herodis warra Xiiroosii fi Sidoonaatti dallanee ture; isaan garuu walii galteedhaan gara mana isaa dhaqanii, Bilaasxos abboomaan mana mootichaa, Herodisitti dhi'aatee araara akka isaaniif gaafatuuf, tole isa jechisiifatan; isaan kutaa biyya Herodis bulchu keessaa midhaan in argatu turan.
Guyyaa dhaaba isaaniitti Herodis uffata mootummaa uffatee, iddoo ol jedhaa isaaf qophaa'e irra taa'ee, isaanitti dubbate.
Namoonni yommus sagalee isaanii ol fuudhanii "kun sagalee namaa miti, sagalee Waaqayyoo ti malee" jedhanii isa jajan.
Ulfina kana dabarsee Waaqayyoof waan hin kennineef, achumaan ergamaan gooftichaa isa dha’e; kana irratti Herodis raamma'ee du'e.
Dubbiin Waaqayyoo garuu guddachaa, bal'achaas in adeeme.
Baarnabaasii fi Saa'ol Yerusaalemitti hojii gargaarsaa itti ergaman sana raawwatanii, Yohannis isa Maarqos jedhamu, fudhatanii deebi'an.



Waldaa kristiyaanaa Anxokiyaa keessa raajonnii fi barsiisonni turan; isaanis Baarnaabaas, Simi'oon " Isa gurraachicha" isa jedhamu, Luukiyos nama biyya Qareenee, Maanaa'en isa Herodis abbaa biyyaa wajjin guddate, Saa'olis turan.
Isaan kun gooftaadhaaf hojjechaa, soomaas utuu jiranii, hafuurri qulqulluun, "Baarnaabaasii fi Saa'olin hojii ani itti isaan waameef, addaan anaaf baasaa" jedheen.
Yommus itti dabalanii soomanii erga kadhatanii booddee, warri hafan harka isaanii mataa jara lamaan irra kaa'anii, hojichaaf isaan ergan.

Baamaabaasii fi Saa'ol hafuura qulqulluudhaan ergamanii mandara Seluuqiyaatti gad bu'an; achiis markabaan gara Qophros, biyya bishaan keessaa dhaqan.
Mandara Salaamiis yommuu ga'an, manneen sagadaa warra Yihudootaatti dubbii Waaqayyoo lallaban; Yohannis isa Maarqos jedhamus isaan haa gargaaruuf, fudhatanii dhaqan.
Biyya galaana keessaa sanas gar tokkoo hamma gara kaaniitti adeemanii mandara, Phaafoos ga'an. Achitti namicha qoricha namatti godhu tokko argan, maqaan isaa, Baaryesus jedhama;inni Yihudii, "Ani raajii dha" ofiin jedhu tokko ture.
Namichi qoricha namatti godhu kun namicha biyya bishaan keessaa bulchu sanaa wajjin ture; maqaan namichaa Sergiiyos Phaawulos jedhama; inni nama hubataa ture. Biyya bulchaan sun dubbii Waaqayyoo isaan irraa dhaga'uudhaaf Baarnaabaasii fi Saa'olin ofitti waame.
Namichi qoricha namatti godhu inni afaan Giriikiitti "Eliimaas" jedhamu garuu, biyya bulchaan sun akka hin amanne gochuu waan yaaleef, isaaniin morme.
Yeroo sanatti Saa'ol inni "Phaawulos" jedhame, hafuura qulqulluudhaan guutamee, ija namicha qoricha namatti godhu sanaa keessa ilaalee,
"Ati ilma Seexanaa, diina waan qajeelaa hundumaa, ati haxxummaa fi hammina hundumaatiin guutteetta; ati yeroo hundumaa dhugaa gooftichaa sobatti geddaruu kana hin dhiiftuu?
Ammas harki gooftichaa si dha'a, jaamaa in taata, hamma yeroottis ifa hin argitu" ittiin jennaan, achumaan hurriin itti marame, dukkannis ija isaatti uffise, nama harka qabee isa geggeessu barbaaddachuudhaaf qaqqabachuutti ka'e.
Biyya bulchaan sun waan ta'e yommuu arge dinqifatee, barsiisa gooftaatti amane.

Ergasii Phaawulosii fi miiltoon isaa mandara Phaafoosii markabaan ka'anii kutaa biyya Phamfiliyaa keessaa gara mandara Phergee dhaqan;Yohannis inni Maarqos jedhamu immoo achitti isaan dhiisee Yerusaalemitti deebi'e.
Warri kaan garuu achumaan darbanii, Phergeedhaa kutaa biyya Phisiidiyaa keessaa mandara Anxokiyaa ga'an; guyyaa Sanbataattis mana sagadaa lixanii taa'an.
Macaafa seeraa fi macaafa raajotaa keessaa erga dubbifamee, warri geggeessituu mana sagadaa sanaa isaanitti erganii, "Obbolootaa, dubbii gorsaa namootatti himtan yoo qabaattan dubbadhaa!" ittiin jedhan.
Yommus Phaawulos ka'ee, harkaan ofitti isaan hawwatee, "Isin warra Israa'el, isinis saba garaagaraa keessaa dhuftanii Waaqayyoon kan sodaattan hundumti keessan dhaggeeffadhaa!" jedhee lallabuutti ka'e.
"Waaqayyo gooftaan saba Israa'el kanaa, abboota keenya fo'atee, yeroo isaan biyya Gibxiitti galaa turanittis saba guddaa isaan godhe; booddees irree jabaadhaan achii isaan baase.
Waggaa afurtamas lafa onaa keessatti obsee, isaaniif danda'e.
Biyya Kana'aan keessaa immoo saba 'biyya torbaa balleessisee, lafa isaanii saba isaa kanaaf hire.
Akka kanatti hamma waggaa dhibba afurii fi shantamaatti turan. "Isa booddee garuu hamma bara Saamu'el raajichaatti abboota biyyaa isaaniif kenne.
Yeroo isaan mootii nuuf kenni jedhanii gaafatanittis, Waaqayyo gosa Beniyaamin keessaa Saa'olin ilma Qiish isaaniif kenne; inni immoo waggaa afurtama mo'e.
Saa'olin mootummaa irraa buusee immoo, Waaqayyo, Daawitin isaaniif moossise. Waa'ee isaatiifis, 'Ani, Daawitin ilma Iseyi nama akka garaa koo argadheera, inni jaalala koo hundumaa in raawwata' jedhee dhugaa ba'e.
Akkuma abdachiisettis sanyii namicha kanaa keessaa Waaqayyo saba Israa'eliif fayyisaa kaaseera inni immoo Yesus.
Dhufa Yesus fuul dura Yohannis, yaada garaa isaanii geddaratanii akka cuuphamaniif saba Israa'el hundumaatti lallabee ture.
Yohannis hojii isaa raawwachuu isaa jala, saba sanaan, 'Anaan, eenyu na seetu? Anoo isa isin eeggachaa jirtan miti; inni garuu na booddee in dhufa; ani immoo hidhaa kophee isaatii illee hiikuudhaaf nama ta'u miti' jedheen.
"Obboloota ko, isin hortee ijoollee Abrahaam, isin warri kan biraa warri Waaqayyoon sodaattanii as jirtan, sagaleen fayyinaa kun nuuf ergamee dhufeera.
Warri Yerusaalem jiraatanii fi warri isaan geggeessanoo akka inni fayyisaa ta'e hin beekne, sagalee raajotaa isa Sanbatuma dhuftu dubbifamus hin hubanne; utuma ta'uu iyyuu immoo Yesusitti faraduu isaaniitiin isa raajonni dubbatan raawwataniiru.
Sababii du'a isatti farachiisu hin arganne; utuma kana beekanii garuu akka inni ajjeefamuuf Philaaxosin in gaafatan.
Waa'ee isaatiif kan caafame hundumaa erga raawwatanii, muka fannoo irraa gad buusanii awwaala keessa kaa'an.
Waaqayyo garuu warra du'an keessaa isa kaase.
Inni guyyaa baay'ee warra isaa wajjin Galiilaadhaa gara Yerusaalem dhufanitti mul'achaa ture; namoonni isa argan kun amma saba Waaqayyootti isaaf dhugaa ba'u.
Ammas Waaqayyo waan abaabilii keenya abdachiise akka raawwate misraachoo isinitti in himna;
Inni Yesusin du'aa kaasuu isaatiin nuyi ijoollee ijoollee isaaniitiifis kunoo, abdii isaa nuuf raawwateera. Faarfannaa isa lammaffaa keessatti,'Ati ilma koo ti, ani har'an si dhalche' kan jedhu caafameera.
Waa'ee du'aa isa kaasuu isaatiif, gonkumaas awwaalatti akka inni hin deebine gochuu isaatiif immoo, Ayyaana isa qulqullaa'aadhaa fi isa amanamaa,isa ani Daawitin abdachiise isiniif nan kenna' in jedha.
Kanaafis iddoo biraatti immoo,'Ati isa qulqulluu kan keetii tortoratti dabarsitee hin kennitu' in jedha.
"Daawit bara isaatti akka jaalala Waaqayyootti hojjetee, yommuu du'e abboota isaa biratti awwaalamee, tortores.
Inni Waaqayyo du'aa kaase garuu tortoratti hin kennamne.
Kanaafis karaa Yesus isa du'aa ka'e kanaan dhiifamuun cubbuu isinitti in lallabama.
Irra-daddarbaa seera Museetiin ittii hiikamuu hin dandeenye, hundumaattiis hiikamuun isumaan akka argamu isin biratti haa beekamu, yaa obboloota ko! Yesusitti kan amanu hundinuu hiikama in argata.
Kanaafis wanti raajonni dubbatan isin irratti akka hin raawwatamneef of eeggadhaa!
'Ilaa isin yaa warra ga'iftuu, dinqifadhaa, badaas! Hojii ani bara jireenya keessaniitti hojjechuudhaaf jiru, yoo namni isinitti hime iyyuu hin amantan' jedha" jedhe.
Yeroo Phaawulosii fi Baarnaabaas mana sagadaa keessaa ba'anii adeeman, Sanbata itti aanutti immoo dhufanii dubbii kana dabalanii akka itti himaniif namoonni isaan kadhatan.
Sagada booddee immoo Yihudoonni baay'een akkasumas saba garaa garaa keessaa barsiisa Yihudootaa kan fudhatan, Phaawulosii fi Baarnaabaas duukaa bu'an. Phaawulosii fi Baarnaabaas isaan gorsanii, ayyaana isa Waaqayyo isaaniif kennetti qabamanii akka jiraatan, cimsanii isaan yaadachiisan.
Sanbata itti aanuttis namoonni mandara sanaa garri caalan dubbii Waaqayyoo dhaga'uudhaaf dhufan.
Warri Yihudootaa baay'ina namootaa yommuu argan hinaaffaan isaan keessa guutee, waan Phaawulos jedheen kan mormu dubbachuudhaan arrabsan.
Phaawulosii fi Baarnaabaas garuu caalchisanii ija jabinaan dubbatanii, "Dubbiin Waaqayyoo dura isin saba Israa'elitti himamuun in barbaachisa ture. Amma garuu erga isa fudhachuu diddanii, jireenya bara baraatti galuudhaafis 'Warra hin mallee dha' erga ofiin jettanii, nuyi gara saba warra kaanii dhaquu keenya.
Gooftaan akkasuma, 'Ani saba koo warra hin ta'iniif ibsaa, biyya lafaa hundumaafis fayyisaa akka taatuuf si kenneera'jedhee nu abboomeera" jedhan.
Saba Waaqayyoo warri hin ta'in kana dhaga'anii gammadan; dubbii Waaqayyoos in jajan; warri mootummaa Waaqayyootti galuudhaaf yaadataman hundinuu amantoota ta'an.
Naanna'aa sana hundumaattis dubbiin gooftaa in bal'ate.
Warri Yihudootaa garuu Giriikota keessaa dubartoota beekamoo warra amantii Yihudootaa fudhatan akkasumas dura-buutuu mandara sanaa isaanitti tuqan. Kanaanis Phaawulosii fi Baarnaabaas irratti ari'atamuu kaasanii, biyya naannoo sanaa keessaa isaan in baasan.
Isaan immoo kana gochuu isaaniitiin mormuudhaaf awwaara miilla isaaniitti qabate dhadha'atanii, gara mandara Iqoniiyum dhaqan.
Haa ta'u iyyuu malee, amantoonni mandara Anxokiyaa gammachuudhaa fi hafuura qulqulluudhaan guutamanii turan.



Phaawulosii fi Baarnaabaas mandara Iqoniiyumittis akkasuma mana sagadaa warra Yihudootaatti lixanii akki isaan itti lallaban kophaa ture; kanaaf namoonni baay'een warra Yihudootaa fi warra Girikotaa keessaa amantoota ta'an.
Yihudoonni warri dubbichatti hin amanne garuu namoota warra saba Waaqayyoo hin ta'initti yaada hamaa galchanii obboloota irratti kaasan.
Utuma ta'uu iyyuu, ergamoonni yeroo dheeraadhaaf achi taa'anii, ija jabummaadhaan gooftaa Yesusin lallaban; gooftaan milikkinnii fi dinqiin adda addaa karaa isaanii akka raawwatamu gochuu isaatiin dubbii ayyaana isaatiif dhugaa ba'e.
Namoonni mandarichaa garuu wal hiran; kaan gara Yihudootaa, kaan immoo gara ergamootaa goran.
Yommuus warri saba Waaqayyoo hin ta'inii fi warri Yihudootaa, warra biyya bulchanii wajjin ergamoota sana loluudhaaf dhagaadhaanis rukutuudhaaf qophaa'an.
Ergamoonni garuu kana yommuu baran mandaroota kutaa biyya Liqaa'oniyaa Lisxiraadhaa fi Derbeetti biyya naannoo isaa jiruttis baqatanii,
achittis wangeela lallabaa turan.

Mandara Lisxiraa keessa namni naafti tokko ture. Namichi kun miilli isaa lawwaasa'aa waan tureef, dhalachuu isaatii jalqabee takkaa hin adeemne.
Inni achi ciisee waan Phaawulos jedhu dhaggeeffachaa ture; yommus Phaawulos ija isaa keessa ilaalee, fayyifamuudhaaf amantii akka inni qabu arge.
Achumaanis sagalee guddaadhaan, "Ka'ii qajeelii, miilla keetiin dhaabadhu!" jedheen, namichi utaalee ka'ee asii fi achi adeeme.
Namoonni baay'atanii achi turan waan Phaawulos hojjete yommuu argan, sagalee isaanii ol fudhatanii afaan Liqaa'oniyaatiin, "Waaqayyoliin namoota fakkaatanii gara keenyatti gad bu'aniiru" jedhanii dubbatan.
Baarnaabaasin "Zeos" jedhan, Phaawulosin immoo kan dubbate isa waan tureef, akka ergamaa waaqayyolii isaaniitti "Hermees" jedhanii moggaasan.
Lubni, galma Zeos isa mandaricha duubaa keessaa hojjetu tuntunootaa fi daraaraa battee dha'ame gara kellaa mandarichaatti fide; lubichi jara achi turanii wajjin ergamoota sanaaf aarsaa dhi'eessuu barbaade.
Ergamoonni sun Baarnaabaasii fi Phaawulos waa'ee kanaa yommuu dhaga'an wayyaa isaanii tarsaasanii fiigichaan tuuta jara sanaa keessa lixanii itti iyyan.
"Jara nana, inni isin hojjettan kun maali? Nuyi waaqayyolii miti, akkuma keessan nama. Wanta waa'ee hin baafne waaqessuutii gara Waaqayyo isa jiraataatti akka deebitaniif dubbii gammachiisaa isinitti in himna; Waaqayyo inni jiraataan waaqichaa fi laficha, galaanicha, isaan kana keessa kan jiraatan hundumaas uumeera.
Bara dhaloota darbaniitti sabni biyya lafaa irraa hundinuu karaa isaanii haa adeemaniif isaan dhiise.
Haa ta'u iyyuu malee, waaqa irraa bokkaa isiniif roobsee, ija midhaaniis yeroo isaatti guuttachiise. Soora isiniif kennee garaa keessanis gammachuudhaan guute; waan gaarii kana hundumaa gochuu isaatiinis gooftummaa isaa mul'iseera" jedhaniin.
Kana hundumaa irratti iyyuu ergamoonni rakkina baay'eedhaan aarsaa akka isaaniif hin dhi'eessine jara dhowwan.
Gaafas Yihudoonni mandaroota Anxokiyaatii fi Iqoniiyumii dhufan tokko tuuta jaraa sana sossobanii, Phaawulosin dhagaadhaan rukutan; du'eera se'aniis mandaricha keessaa gad gototan.
Amantoonni garuu dhufanii isatti naanna'anii dhaabannaan, Phaawulos lafaa ka'ee mandaratti ol deebi'e; borumtaa immoo Baarnaabaasii wajjin mandara Derbee dhaqe.

Phaawulosii fi Baarnaabaas mandara Derbeetti wangeela lallabanii, namoota baay'ee amantoota godhan; kana booddees mandaroota Lisxiraatii fi Iqoniiyumitti Anxokiyaa isa biyya Phisiidiyaattis deebi'an.
Isaan yaada amantootaa jajjabeessanii, amantii isaaniitti akka cimaniif gorsan; "Gidiraa baay'ee keessa darbuudhaan mootummaa Waaqayyootti galuun nuuf in ta'a" jedhaniin.
Ergamoonni tokkon tokkon waldaa sanaaf jaarsolii fo'an; soomanii erga kadhatanii booddee, amantoota sana hundumaa harka gooftaa isa isaan itti amananiitti hadaraa kennan.
Isaan ergasii kutaa biyya Phisiidiyaa keessa darbanii kutaa biyya Phamfiliyaa dhufan.
Phergeettis dubbicha lallabanii mandara Ataalii'aatti gad bu'an.
Achiis markabaan ka’anii Anxokiyaa biyya Anxokiyaatti, hojii amma raawwatan kanaaf iddoo itti ayyaana Waaqayyootti kennamanii turanitti deebi’an.
Erga Anxokiyaa ga'anii amantoota waldaa sanaa walitti waaman; Waaqayyo inni isaanii wajjin ture kan hojjete hundumaa, atammittis karaa itti warri saba Waaqayyoo hin ta’in hin amanan, akka isaaniif bane itti himan.
Yeroo dheeraas amantootaa wajjin turan.



Jarreen kutaa biyya Yihudaatii, Anxokiyaa biyya Sooriyaatti gad bu'an tokko immoo, "Akka seerri Musee ajajutti yoo dhagna qabachuu dhaabaattan, fayyuu hin dandeessan" jedhanii kristiyaanota barsiisuutti ka'an.
Kana irratti Phaawulosii fi Baarnaabaas jarreen sanaa wajjin waldidanii waliin morkatan. Kanaafis waldaan, morkii kana ergamootaa fi jaarsolii achi jiran biraan ga'uudhaaf, Phaawulosii fi Baarnaabaas, amantoota keessaas namoonni tokko, Yerusaalemitti akka ol ba'aniif murtoo goote.
Waldaan kristiyaanaas isaan geggeessitee karaa irra isaan buufte. Isaan immoo, warri saba Waaqayyoo hin ta'in gara Waaqayyootti deebi'uu isaanii odeessaa, Finiiqeedhaa fi Samaariyaa keessa darban; oduu kanaanis amantoota achi jiran baay'ee gammachiisan.
Yerusaalemitti yommuu galan, waldaa kristiyaanaatii fi ergamootaan, jaarsoliidhaanis in simataman; warri ergaman kun Waaqayyo inni isaanii wajjin ture kan hojjete hundumaa itti himan.
Garee warra Fariisotaa keessaa amantoota kan ta'an tokko ka'anii, "Dhagna qabachuudhaaf seera Museen kenne eeguu isaan barsiisuu in barbaachisa" jedhan.
Kanaaf ergamoonnii fi jaarsoliin dubbii kana ilaaluudhaaf walitti qabaman.
Yeroo dheeraa erga irratti dudubbatanii booddee, Phexros isaanitti dubbachuudhaaf ka'ee, "Obboloota ko, Waaqayyo warri saba isaa hin ta'in dubbii wangeelaa afaan koo irraa dhaga'anii haa amananiif, kanaan dura isin keessaa akka na fo'e, ba'eessa gootanii in beektu.
Waaqayyo inni garaa namaa beeku, hafuura qulqulluu nuufis immoo akkuma kenne, isaaniif kennuu isaatiin, isaan simachuu isaa mul'iseera.
Inni amantiidhaan garaa isaanii qulleesse malee, nuu fi isaan gidduutti garaa garummaa hin argisiifne.
Amma'oo ba'aa abboonni keenya, nuyis baachuu hin dandeenye, gatiittii amantootaa irra kaa'uudhaan maaliif Waaqayyoon qortu?
Nuyi garuu ayyaana gooftaa keenyaa Yesusiin fayyuu keenya in amananna; isaan immoo akkuma kanatti in fayyu" jedheen.
Kana irratti namoonni hundinuus calluma jedhanii Baarnaabaasii fi Phaawulosin dhaggeeffatan; isaan lamaanis dinqiidhaa fi milikkita garaa garaa, Waaqayyo harka isaaniitiin saba Waaqayyoo warra hin ta'in keessatti hojjete, itti odeessan.
Isaan dubbii isaanii afaanii yommuu fixan Yaaqoob ka'ee, "Obboloota ko, na dhaggeeffadhaa!
Simoon, Waaqayyo attamitti dura warra saba isaa hin ta'in keessaa, saba ofii isaatii godhachuudhaaf akka dhimme, nutti himeera.
Dubbiin raajotaas akka caafamee jirutti, kanaa wajjin wal fudhata;
'Isa kana booddee nan deebi'a, mana Daawit isa jiges deebisee nan ijaara,isa diigames haaressee nan dhaaba,nan qajeelchas
namoonni hafanis goofticha akka barbaadan sabni biyya lafaa irraa maqaa kootiin waamaman hundinuus; gooftaan inni kana godhu akkas jedha'
kunis durii durii jalqabee beekamaa dha.
"Kanaafis akkan yaadutti yoo ta'e, warri saba isaa hin ta'in gara Waaqayyootti yommuu deebi'an, isaan rakkisuun nuuf hin ta'u.
Garuu qalma isa xuraa'aa Waaqayyo tolfamaadhaaf aarsaa dhi'aate irraa akka afaaniin hin qabne, halalummaa irraa akka of eeggatan, foon horii hudhamee du'ee irraa akka hin nyaanne, dhiigas akka hin nyaanne akka hin dhugnes, isaaniif caafuun nuuf in ta'a.
Durii durii jalqabanii seera Musee mandara mandaratti kan lallaban, manneen sagadaa keessattis Sanbata hundumaatti kan isa dubbisan jiru" jedhe.

Dubbii kana booddee ergamoonnii fi jaarsoliin, guutummaa waldaa kristiyaanaa sanaa wajjin of keessaa namoota fo'anii, Phaawulosii fi Baarnaabaas duukaa Anxokiyaatti erguudhaaf, walii galan; Yihudaa isa "Baarnaabaas" jedhamuu fi Siilaasin, warra dura-buutuu amantootaa keessaa turan, fo'anii ergamoota lamaanii wajjin ergan.
Ergaan caaffataan isaanitti kennames, kanatti fufee kan jiruu dha;"Nuyi ergamoonnii fi jaarsoliin obboloonni keessan,isin saba garaa garaa keessaa obboloota keenya taatanii,mandara Anxokiyaa kutaa biyya Sooriyaatii fi Qiliiqiyaa keessa kan jiraataniif, nagaa keenya isiniif in dhi'eessina.
"Nu keessaa jarreen tokko, kanaaf utuu hin ajajamin isin bira dhufanii, dubbiidhaan akka isin wallaalchisan, yaada keessanis akka raasan dhageenyeerra.
Kanaaf yaada tokkoon waliigallee, of keessaa namoota foonee, Baarnaabaasii fi Phaawulos jaallatamoo wajjin, gara keessanitti erguun gaarii fakkaatee nutti mul'ate.
Akkuma beektan iyyuu, Baarnaabaasii fi Phaawulos warra jireenya isaanii gooftaa keenya Yesus Kristosiif dabarsanii kennanii dha.
Egaa isuma isinii caafne afaan isaaniitiin immoo akka isinitti himaniif, Yihudaadhaa fi Siilaasin isiniif ergine.
Waan barbaachisu irra kan caalu ba'aa biraa isin irra akka hin keenyeef, hafuura qulqulluutti, nuttis gaarii fakkaateera".
Kunis immoo qalma waaqayyoolii tolfamaniif dhi'aate irraa, dhiiga nyaachuu fi dhuguu irraa, foon horii hudhamee du'ee nyaachuu irraa, halalummaa irraa akka fagaattan; kana hundumaa irraa yoo of eeggattan gaarii dha; nagaatti jiraadhaa!".
Warri ergaman ka'anii, Anxokiyaatti gad bu'an; achitti tuuta amantootaa walitti qabanii caaffaticha kennaniif.
Jarri immoo caaffaticha dubbisanii, dubbii gorsa isaatti in gammadan.
Yihudaanii fi Siilaas luboota warri turan, dubbii baay'ee amantoota gorsanii isaan cimsan.
Achi isaan bira erga takka turanii, amantoonni namoota sana nagaadhaan gara warra isaan ergeetti deebisan.
[   Siilaas garuu jaallatee achi ture.]    Phaawulosii fi Baarnaabaas Anxokiyaa takka "taa'an; amantoota baay'ee wajjin dubbii gooftaa in barsiisan, in lallabanis.

Erga takka achi bubbulanii booddee, Phaawulos, Baarnaabaasiin, "Kottu deebinee, mandara dubbii gooftaa itti lallabne hundumaa dhaqnee, akka amantoonni itti jabaatanii jiraatan in ilaalla" jedhe.
Baarnaabaas garuu, Yohannis isa Maarqos jedhamus, of duukaa fuudhanii akka adeemaniif barbaade.
Phaawulos immoo, "Nama kanaan dura Phamfiliyaatti nu biraa hafee, hojichaaf nuu wajjin dhaquu dhiise, kana fuunee adeemuun nuuf hin ta'u" jedhe.
Kanaafis hamma isaan gargar adeemanitti, isaan lachuu gidduutti waliin morkiin ka'e; Baarnaabaas, Maarqosin of duukaa fudhatee, markabaan Qophros dhaqe.
Phaawulos immoo Siilaasin waammate, amantoonnis eegumsa ayyaana Waaqayyootti erga isaan kennatanii, lama ta'anii adeeman.
Phaawulos waldoota kristiyaanaa cimsaa, kutaa biyya Sooriyaa fi Qiliiqiyaa keessa darbe.

Phaawulos karaa isaa itti fufee mandara Derbee dhaqee, mandara Lisxiraattis darbe. Achi immoo Ximotewos kan jedhamu dargaggeessi amane tokko ture; haati isaa Yihudii wangeelatti amantee dha, abbaan isaa immoo Giriikii dha.
Ximotewos amantoota Lisxiraadhaa fi Iqoniiyum jiran biratti maqaa gaarii qaba ture.
Phaawulos akka Ximotewos isa duukaa adeemu barbaadee, dhagna isa qabsiise. Kana gochuun isaas, Yihudoonni naannoo sana jiraatan hundinuu abbaan isaa nama Giriikii ta'uu isaa beeku waan turaniif.
Kana booddees Phaawulosfaa karaa irra bu'an; seerrata ergamoonnii fi jaarsoliin Yerusaalem irratti walii galan, mandara keessa darban hundumaan ga'anii, akka eeganiifis isaan gorsan.
Waldoonni kristiyaanaas amantichatti in cimu, lakkoobsaanis guyyaa guyyaatti in guddatu turan.

Hafuurri qulqulluun kutaa biyya Asiyaatti dubbicha lallabuu waan isaan dhowweef, kutaa biyya Firiigiyaatii fi Galaatiyaa gidduu darban.
Fuullee kutaa biyya Miisiyaas ga'anii kutaa biyya Bitiiniyaa dhaquu yaalan; hafuurri Yesus garuu achi dhaquu isaanii hin jaallanne.
Kanaaf kutaa biyya Miisiyaas keessa darbanii, Xiro'aasitti gad bu'an.
Phaawulos halkan sanatti nama Maqedooniyaa tokko mul'atatti arge; namichi dhaabatee, "Maqedooniyaatti ce'ii, nu gargaari!" jedhee isa kadhate.
Akkuma inni mul'aticha argeen, Waaqayyo akka wangeela isaaniif lallabnuuf nu waamuu isaa ti, jennee waan fudhanneef, achumaan biyya Maqedooniyaatti ce'uu abballe.

Mandara Xiro'aasii markaba yaabbanne, kallattiidhaan Saamotraaqee biyya bishaan keessaa dhaqne; borumtaas mandara Ne'apholiisitti darbine.
Achii immoo mandara Filiphisiiyus geenye; isheen kutaa biyya Maqedooniyaa keessaa mandara beekamtu tokko turte, qabiyyee warra Roomaatis. Nuyi mandara kana keessa takka bubbulle.
Guyyaa Sanbataatti immoo mandaricha keessaa baanee, gara qarqara lagaa, iddoo itti Yihudoonni kadhataaf walitti in qabamu seene, dhaqne; teenyees dubartoota achitti walitti qabamanitti dubbanne.
Dubartiin uffata calaqqisaa gati-jabeessa gurgurtu, mandara Tiyaatiraatii kan dhufte, amantii warra Yihudootaas kan fudhatte tokko, achi turte; maqaan ishees Liidiyaa in jedhama. Gooftaan gurra qalbii ishee baneefii waan tureef, isheen waan Phaawulos dubbate dhimmitee dhaggeeffatte.
Isheen, warri mana ishee hundinuus in cuuphaman; ergasiis, "Gooftaatti amanuu koo yoo fudhattan, mana koo kottaa na biras buufadhaa!" jettee nu waamtee, akka nuyi dhaqnuufis nu giddisiifte.

Gaaf tokko nuyi gara iddoo kadhataatti utuu adeemaa jirruu, xomboreen hafuura "Hooda dubbachiisu" of keessaa qabdu tokko nutti dhufte; isheen hooda dubbachuu isheetiin horii baay'ee gooftota isheetiif in galchiti turte".
Isheen, "Namoonni kun hojjetoota Waaqayyoo aabbaa ti; karaa fayyinaa isinitti in himu" jettee iyyaa Phaawulosii fi nu duukaa in adeemti turte.
Kanas guyyaa baay'ee goote. Phaawulos garuu aaree itti garagalee hafuurichaan, "Maqaa Yesus Kristosiin akka ishee keessaa baatuuf, sin abbooma jedhe. Hafuurichi achumaan ishee keessaa ba'e.
Gooftonni xomboree kanaa garuu, abdiin horii argannaa isaanii akka cite yammuu baratan, Phaawulosii fi Siilaasin qabanii daddarbachaa gara lafa gabaatti, fuula warra biyya seerrataniitti geessan.
Ergamoota sana fuula ajajjuu warra Roomaatti dhi'eessanii, "Jarreen kun mandara keenya raasaa jiru. Isaan Yihudoota,
amala nuyi warri Roomaa fudhachuun, ittiin hojjechuunis, nuuf hin taane nu barsiisaa jiru" jedhan.
Kana irratti namoonni baay'een Phaawulosii fi Siilaasiin mormuudhaaf jara kanatti dabalatan; ajajjuuwwan warra Roomaa sunis uffata isaanii irratti tarsaasanii, uleedhaan akka reebaniif abbooman.
Rukuttaa baay'eedhaanis erga isaan reebsisanii booddee, mana hidhaatti isaan galchisiisan; achittis jabeessee akka isaan eeguuf, eegduu mana hidhaa abbooman.
Eegduun sunis ajaja akkanaa fudhatee, kutaa mana hidhaa isa gara keessaatti isaan galchee, miilla isaaniis jirma ulfaataa lama gidduutti jabeessee hidhe.
Gara halkan walakkaatti Phaawulosii fi Siilaas Waaqayyoon kadhatanii faarfatan; warri hidhaman immoo isaan in dhaggeeffatu turan.
Dingatas hamma hundeen manicha hidhaa raafamutti socho'i lafaa guddaan ta'e; achumaan balbaloonni manicha hidhaa hundinuu banamanii, hidhaan warra hidhamanii hundinuus in hiikaman.
Namichi mana hidhaa eegu sun wareeree hirribaa dammaqee, balbaloonni mana hidhaa banamuu yommuu argee, warri hidhaman waan sokkan se'e; kanaafis billaa isaa luqqifatee of ajjeesuu barbaade.
Phaawulos garuu sagalee guddaadhaan, "Waa of hin godhin! Nuyi hundumti keenya as jirra" jedhee itti iyye.
Inni mana hidhaa eegu sun ibsaa waammatee ol fiigee, rom'aa miilla Phaawulosii fi Siilaasitti kufe.
Gadis isaan baasee, "Ani akkan fayyuuf maal gochuutu anaaf ta'a? gooftolii ko" jedhee isaan gaafate.
Isaan immoo, "Gooftaa Yesusitti amani, ati in fayyitaa, Maatiin kees in fayyu" jedhanii deebisaniif.
Isaan dubbii gooftaa namichatti, warra mana isaa keessa jiran hundumaattis in himan.
Halkanuma sanas ofitti isaan fuudhee madaa isaanii irraa dhiqe; inni yeroodhuma sanatti nama isaa hundumaa wajjin in cuuphame.
Phaawulosii fi Siilaasin mana isaatti geessee, nyaata isaaniif dhi'eessisiise; inni nama isaa wajjin Waaqayyotti waan amaneef, guddaa in gammade.
Lafti bariinaan ajajjuun warra Roomaa, "Jara sana gad dhiisi!" jedhanii namicha mana hidhaa eegutti akka himaniif itti ergan.
Kana irratti namichi, "Ajajjuun warra Roomaa akka gad dhiifamtaniif nutti erganiiru; kanaafis amma gad ba'aatii karaa nagaa adeemaa!" jedhee, kana Phaawulositti beeksise.
Phaawulos garuu, "Jarri kun nuyi warra Roomaa taanee utuma jirruu, firdii malee mul'inatti nu reebanii mana hidhaatti nu galchan; amma immoo dhoksaatti gad nu baasuu? Kun hin ta'u, isaanumti ofii isaanii dhufanii nu haa geggeessan malee" jedhe.
Warri ergamanis yommus, dubbii kana ajajjoota warra Roomaatti in himan; ajajjoonni warra Roomaa Phaawulosii fi Siilaas warra Roomaa ta'uu isaanii yommuu dhaga'an in sodaatan.
Kanaafis dhaqanii isaan sossobatan; takka isaan geggeessanii mandara isaaniitii akka ba'aniif isaan in kadhatan.
Phaawulosii fi Siilaas mana hidhaatii erga ba'anii, mana Liidiyaa dhaqan; obbolootas arganii, dubbii jajjabinaatiin isaan gorsanii, achii adeeman.

Mandaroota Amfiipholiisii fi Apholonyaa darbaniis, gara mandara Tasaloniiqee, iddoo manni sagadaa warra Yihudootaa ture dhufan.
Akkuma amala isaas Phaawulos mana sagadaa sanatti ol lixee Sanbata sadiis dubbii macaafa qulqulluu isaaniin dudubbachaa ture.
Achumaan dubbicha isaanii ibsaa, Masiihiin dhiphachuun; warra du'an keessaas ka'uun, isaaf in ta'a akka ture, macaaficha keessaa dhugaa itti baase. Akkasumas, "Yesus inni ani isinitti labsu kun immoo, Kristos Masiihicha" in jedhaan ture.
Isaan keessaa kaan, Giriikota warra Waaqayyoon sodaatan keessaa danuun, dubartoonni beekamoon mandara sanaas baay'een, dubbii isaa fudhatanii Phaawulosii fi Siilaas duukaa goran.
Yihudoonni garuu isa kana hinaafanii, namoota hamoota hojii malee laban ofitti dabalan; waca kaasanii mandaricha guutummaatti raasan. Phaawulosii fi Siilaasin tuuta jaraatti gad baasuudhaaf, mana namicha Yaason jedhamuu cabsan.
Phaawulosii fi Siilaasin achii dhabnaan, Yaasonin amantoota keessaas kaan gara yaa'ii mandarichaatti harkisanii, "Jarreen kun lafa dhaqan hundumaatti biyya garagalchu; amma immoo, mandara keenya dhufan.
Yaason immoo mana isaatti isaan sime; hundumti isaanii 'Yesus kan jedhamu mootiin kan biraa jira' jedhanii, abboommii mootii warra Roomaa in cabsu" jedhanii iyyan.
Kana jechuudhaanis saba achitti walitti qabamee fi yaa'ii mandarichaa warra kana dhaga'an in raasan.
Warri yaa'iis Yaasonii fi warra isaa wajjin qabaman, qabsiisa harkaa fuudhanii gad isaan dhiisan.

Halkanuma sana, obboloonni Phaawulosii fi Siilaasin gara mandara Beriyaatti ergan; akkuma achi ga'aniinis gara mana sagadaa warra Yihudootaa dhaqan.
Yihudoonni warri kunis warra Tasaloniiqee caalaa, warra yaada gaarii turan; dubbicha fudhachuudhaaf qophaa'anii, waan dubbatame kun dhugaa ta'uu isaa baruudhaaf, guyyuma guyyaatti macaafota qulqulluu in qoru turan.
Isaan keessaa baay'een, Giriikota keessaas dubartoonni beekamoonii fi dhiironni baay'een in amanan.
Yihudoonni Tasaloniiqee garuu, Phaawulos, Beriyaattis dubbii Waaqayyoo lallabuu isaa yeroo baran, achis dhaqanii namoota garaa nyaachisanii sochoosan.
Yommusumas obboloonni Phaawulosin hamma galaanaatti akka adeemuuf ergan, Siilaasii fi Ximotewos garuu Beriyaadhumatti hafan.
Namoonni Phaawulosin geggeessan mandara Ateenaatiin isa ga'anii, Siilaasii fi Ximotewos ariitii guddaadhaan gara Phaawulos akka dhaqaniif dhaamsa isaa fuudhanii dee bi'an.

Phaawulos mandara Ateenaa taa'ee Siilaasii fi Ximotewosin eegaa yeroo turetti, fakkeenyi waaqayyolii tolfamanii mandara sana keessa guutuu isaanii waan argeef, lubbuun isaa baay'ee dhiphatte.
Mana sagadaa keessatti Yihudootaa fi Giriikota warra amantii Yihudootaa fudhatanii wajjin, lafa gabaatti immoo guyyaa hundumaa namuma achitti argamee wajjin dudubbachaa ture.
Garee warra Ephequriyos akkasumas Istoyikos jedhaman keessaa, barsiisonni ogummaa biyya lafaa qoran tokko isatti falman. Kaan, "Funaantuun kun immoo maal jechuu kajeela?" jennaan, kaan immoo waan inni wangeela waa'ee Yesusii fi waa'ee du'aa ka'uu lallabeef, "Innoo waa'ee waaqayyolii ormaa labsa fakkaata" jedhan.
Isa qabaniis yaa'ii gaara Aariyophaagos irratti wal ga'u duratti geessanii, "Barsiifni haaraan ati fidde kun, maal akka ta'e baruu dandeenyaa?
Dubbiin ati fidde kun gurra keenyatti keessummaa dha; kanaafis maal akka inni ta'e baruu barbaanna" ittiin jedhan.
Warri Ateenaa hundinuu, ormi achi jiraatanis, oduu haaraa odeessuu fi namoota irraas dhaga'uu malee, kan biraa yeroo isaanii kan itti dabarsan hin qaban turan.
Phaawulos yommus gaara Aariyophaagos walakkaa dhaabatee dubbate. Inni, "Yaa Warra Ateenaa isin karaa hundumaa warra amantii akka isin taatan nan arga.
Utuun darbuu iddoo sagada keessanii baay'ee yommuu ani do'adhetti, iddoo aarsaa 'Waaqayyo isa hin beekamneef' jedhame irratti caafame tokko argeera; egaa isa isin utuu hin beekin itti sagaddan kana, isa isinittan lallaba.
Waaqayyo, biyya lafaa, kan isa keessa jirus hundumaa kan uume, gooftaa waaqaatii fi lafaa ti; inni galma harki namaa ijaaretti hin galu.
Ofii isaatii sanyii namaa hundumaaf, jireenyaa fi qilleensa, kan isa barbaachisu hundumaas in kenna; kanaaf harki namaa kan isaaf hojjechuu danda'u, wanti isaaf barbaachisus hin jiru.
Sanyiin namaa hundinuu namicha tokkicha irraa argamanii, irra lafaa hundumaa irra akka jiraatan godhe; bara isaaniitti iddoo taa'umsa isaaniittis daarii itti godhe.
Kanas Waaqayyoon akka isaan barbaadaniif, qaqqabataniis akka isa argataniif godhe; amma illee Waaqayyo hunduma keenyattii fagoo miti.
Nuyi isatti in jiraanna, in sochoona, in argamnas; isin keessaa iyyuu warri walleen akkuma jedhan, 'Nuyi immoo sanyii isaa ti'.
"Egaa sanyii Waaqayyoo erga taanee, Waaqayyo akka yaada namaatti harka nama ogeessaatiin, bifa isa warqee irraa yookiis meetii irraa yookiis dhagaa irraa hojjetame fakkaata jennee yaaduun nuuf hin ta'u.
Bara wallaalummaa isaanii Waaqayyo namootatti lakkaa'uu dhiiseera; amma garuu namni hundinuu iddoo hundumaatti yaada garaa isaa akka geddaratu abboomeera.
Guyyaa itti harka nama fo'ate sanaatiin, biyya lafaatti qajeeltootti faraduuf jedhu, muree kaa'eera; namicha fo'ate sana du'aa kaasuu isaatiin, kana nama hundumaaf cimseera" jedhe.
Phaawulos waa'ee du'aa ka'uu dubbachuu isaa yommuu dhaga'an, kaan itti ga'isan, warri kaan garuu? "Nuyi waa'ee kanaa itti daballee si irraa dhaga'uu barbaanna" ittiin jedhan.
Phaawulos garuu, yaa'icha keessaa ba'ee adeeme.
Jarreen tokko immoo gara Phaawulos goran, in amananis; isaan keessaa Diiyoniisiyos kan jedhamu bu'aa yaa'ii Aariyophaagos akkasumas dubartiin Damaariis jedhamtu tokko, namoonni kan biraas isaanii wajjin turan.

Kana booddee Phaawulos mandara Ateenaa dhiisee adeemee, gara mandara Qorontos dhaqe.
Achittis Yihudii biyya Phonxositti dhalate, maqaan isaa Aqiilaa jedhamu tokkoo wajjin wal arge. Kilaawudiiyos mootichi warra Roomaa, Yihudii kan ta'e hundinuu mandara Roomaa keessaa akka ba'uuf abboomnaan, namichi kun dhi'oo haadha manaa isaa Phrisqiilaa wajjin biyya Ixaaliyatii dhufe; Phaawulos immoo isaan bira dhaqe.
Hojiin isaanii tokko waan ta'eefis isaan bira taa'ee hojjete; hojiin isaaniis dunkaana hodhuu ture.
Sanbata Sanbata immoo mana sagadaa Yihudootaa dhaqee, Yihudootaa fi Giriikota amansiisuudhaaf isaanii wajjin dubbate.
Siilaasii fi Ximotewos biyya Maqedooniyaatii erga Qorontositti galanii, Phaawulos immoo kan biraa dhiisee dubbicha lallabutti qabamee, Yesus Masiihicha akka ta'e Yihudootaaf dhugaa ba'e.
Jarri isaan mormanii, yommuu isa arrabsan immoo isaanittii gargar ba'uudhaaf uffata isaa hurgufatee, "Dhiigni keessan mataa keessanitti in deebi'a, ani kanattii qulqullaa'aa dha; ammaa kaasee gara warra saba Waaqayyoo hin ta'inii nan dhaqa" isaaniin jedhe.
Inni achii ka'ee mana Tiitoos Yusxos, isa amantii Yihudootaa fudhate dhaqe; manni isaa immoo mana sagadaa Yihudootaa bukkee ture.
Kiriisphos dura-buutuun mana sagadaa sanaas, nama isaa hundumaa wajjin gooftaatti amane; warra Qorontos keessaas baay'een lallaba Phaawulos dhaga'anii in amanan, in cuuphamanis.
Gooftaan gaaf tokko halkan mul'ataan Phaawulositti dubbatee, "Hin sodaatin dubbadhu malee calluma hin jedhin!
Ani sii wajjin nan jira, homtinuus sitti bu'ee si hin miidhu, anoo mandara kanaa namoota baay'ee qaba" jedheen.
Kanaaf Phaawulos dubbii Waaqayyoo isaan keessatti barsiisaa, waggaa fi ji'a ja'a isaan bira taa'e.
Bara Gaalii'on bulchaa biyya Akaayyaa ta'etti, warri Yihudootaa walii galanii Phaawulosin qaban. Yaa'iitti isa dhi'eessanii,
"Namni kun, karaa seeraan walii hin galleen Waaqayyoof akka sagadan, namoota karaa irraa kaachisa" jedhanii isa hadheessan.
Phaawulos utuu dubbachuuf jedhuu, Gaalii'on warra Yihudootaatiin, "Dubbiin kun waa'ee balleessaa hojjechuu yookiis hamaa gochuu utuu ta'ee, isin warra Yihudootaa, akka ta'utti isinan dhaggeeffadhan ture.
Amma garuu waliin morkiin keessan waa'ee dubbii namni dubbatee, waa'ee namootaa fi waa'ee seera keessanii erga ta'ee, isin ofii keessanii fixaa, ani dubbii kanatti firdii kennuu hin barbaadu" jedhee,
yaa'ii duraa isaan ari'e.
Warri achi turan hundumtinuus, Sosteneesin isa dura-buutuu mana sagadichaa qabanii, yaa'ii duratti reeban; Gaalii'on garuu kana hundumaatti dhimma hin godhanne.

Phaawulos guyyaa baay'ee amantoota Qorontos bira erga bubbulee booddee, nagaa isaanitti dhaamee, Phirisqiilaadhaa fi Aqiilaa wajjin markabaan Sooriyaa dhaquudhaaf ka'e; Phaawulos wareega waan qabuuf, Kanchire'aa lafa buufata markabaatti rifeensa mataa isaatii murmurate.
Mandara Efesoon yommuu ga'an, Phrisqiilaa fi Aqiilaa iddoo tokkotti dhiisee, ofii isaa mana sagadaa dhaqee Yihudootaa wajjin dubbate.
Phaawulos yeroo dheeraa akka isaan bira turuufis in kadhatan; inni garuu tole hin jenneen.
"Jaalala Waaqayyoo yoo ta'e deebi'ee nan dhufa" isaaniin jedhee, nagaa isaanitti dhaamee markabaan Efesoonii ka'ee adeeme.
Mandara Qiisaariyaatti bu'ee, kana booddee Yerusaalemitti ol ba'ee, waldaa kristiyaanaa nagaa gaafate; darbee Anxokiyaa isa Sooriyaa keessaatti gad bu'e.
Achis erga takka turee, ka'ee kutaa biyya Galaatiyaatii fi Firiigiyaa keessa tarreetti naanna'ee, amantoota hundumaa jajjabeesse.

Yeroo sana Yihudiin mandara Iskindriiyaatti dhalate, Apholos kan jedhamu tokko mandara Efesoon dhufe; inni nama arraba qajeelu, macaafotas gaarii godhee kan beeku ture.
Inni cuuphaa Yohannis duwwaa beeke, dubbii gooftaas waa barsiifame, hafuura gubaadhaan waa'ee Yesus qajeeltootti in lallaba, in barsiisas ture.
Ija jabummaadhaan mana sagadaa keessatti dubbachuutti ka'e. Phirisqiilaanii fi Aqiilaan dubbachuu isaa dhaga'anii, ofittis isa fudhatanii, caalchisanii karaa Waaqayyoo isa hubachiisan.
Apholos biyya Akaayyaatti ce'uu yommuu barbaade, amantoonni Akaayyaa akka isa simataniif, obboloonni caaffataan kadhataniif. Inni achi erga ga'ee, ayyaana isa argateen, warra amananii turaniif baay'ee gargaarsa ta'e.
Yesus Masiihicha akka ta'e, macaafota keessaa dhugaa itti baasisuudhaan mul'inatti afaan Yihudootaa cufe.

Apholos amma illee Qorontos utuu jiruu, Phaawulos kutaa biyya gara olii keessa darbee, Efesoon dhufe. Achitti immoo bartoota gooftaa tokko argatee,
"Yeroo amantan hafuura qulqulluu fudhattaniittuu?" isaaniin jedhe. Isaan immoo, "Hafuurri qulqulluun akka jiru iyyuu nuyi hin dhageenye" jedhanii deebisan.
Kana irratti Phaawulos, "Yoos immoo isin maalitti cuuphamtan ree?" jedhe; isaan immoo, "Cuuphaa Yohannisitti" jedhan.
Phaawulos yommus, "Yohannis isa booddee isa dhufuuf turetti, kana jechuunis Yesusitti, akka amanan saba barsiisee, cuuphaa geddarannaa yaada garaa cuuphe" jedhe.
Jarri kana dhaga'anii maqaa gooftaa Yesusitti cuuphaman.
Yeroo Phaawulos harka isaa isaan irra kaa'etti hafuurri qulqulluun isaan irratti bu'e; isaan afaan hin beekamneen haasa'an, raajiis in dubbatan.
Isaan walumatti akka namoota kudha lamaa turan.
Phaawulos immoo hamma ji'a sadiitti mana sagadaa warra Yihudootaatti deddeebi'ee, ija jabinaan barsiise; yeroo kanattis wajjin dudubbachaa akka isaan amansiisuufis waa'ee mootummaa Waaqayyoo hubachiisaa ture.
Isaan keessaa kaan garuu mata-jabeeyyii waan turaniif, namoota sana keessatti barsiisa karaa kristiyaanaa irratti waan hamaa in dubbatu turan malee, hin amanne. Akkasitti Phaawulos warra amanan of duukaa fudhatee jara sana keessaa ba'e; guyyaa guyyaatti mana barumsaa Xiraanos keessatti warra amantootaa wajjin dudubbachaa ture.
Kunis akka waggaa lamaa itti fufnaan, namoonni kutaa biyya Asiyaa keessa jiraatan hundinuu Yihudoonnii fi Giriikonni dubbii gooftaa in dhaga'an.

Waaqayyo dinqii takkaa hin beekamin harka Phaawulosiin in raawwata ture.
Kanaafis erbeen inni ittiin dafqa isaa haxaa'atu yookiis marati isaa warra dhukkubsatanitti yommuu geeffamu, dhukkubni isaanii isaan in dhiisa, hafuuronni hamoonnis keessaa in ba'u turan.
Yihudoonni warri asii fi achi adeemanii hafuurota hamoota baasanis turan; isaan immoo namoota hafuurota hamoota qabanitti maqaa gooftaa Yesus itti waamuu yaalanii, hafuurota sanaanis, "Maqaa Yesus isa Phaawulos lallabuutiin abboomamaa!" jedhan.
Ilmaan Iskoyaas, angafa lubootaa warra Yihudootaa, torbanuu kana gochaa turan.
Hafuurri hamaan garuu deebisee, "Yesusin beeka, Phaawulosinis bareera; isin garuu eenyufa'i?" jedhee gaafate.
Namichi hafuurri hamaan keessa tures isaanitti utaalee humna isaan caalee uffata irratti cire; jarris mammadaa'anii qullaa isaanii harkaa ba'anii mana sanaa baqatan.
Kunis Yihudootaa fi Giriikota Efesoon jiraatan biratti in beekame. Kana irratti isaan guddaa na'an; maqaan gooftaa Yesus garuu ulfina guddaa argate.
Warra amanan keessaas baay'een dhufanii, cubbuu isaanii mul'inatti himatanii, waan hojjechaa turan beeksisan.
Isaan keessaas warri qoricha namatti godhaa turan macaafota ittiin hojjechaa turan walitti guuranii, fuula hunduma isaanii duratti guban; gatiin macaafota sanaa hamma meetii kuma digdamii shaniitti shallagame.
Akkasitti dubbiin gooftaa humna isaa argisiisee, bal'achaa, guddachaas in adeeme.

Dubbii kana booddee Phaawulos biyya Maqedooniyaa fi Akaayyaa keessa ba'e Yerusaalem dhaquudhaaf murtoo godhate; "Ergan achi ga'ee immoo Roomaas arguun ana irra jira" jedhee ture.
Gargaartota isaa keessaa lama Ximotewosii fi Erasxosin gara Maqedooniyaatti ergee, ofii isaatii kutaa biyya Asiyaa keessa takka ture.
Yeroo kana keessa waa'ee barsiisa karaa kristiyaanaatiif mandara Efesoonitti gooliin guddaan in ka'e.
Namichi tokko maqaan isaa Demeexros kan jedhamu meetii baqsa ture; bifa galma waaqayyittii tolfamtee, Arxemiis jedhamtu meetii irraa baqsee, namoota hojicha beekaniif karaa hojii baay'ee baneef.
Demeexros jarreen kana, warra hojii kana keessaa qabanii wajjin, iddoo tokkotti walitti qabee, "Jarana, soorumni keenya hojii kana irraa akka dhufu hundumti keessan in beektu.
Waan namichi Phaawulos jedhamu kun hojjechaa jiru immoo, isin ofii keessanii arguu dhaga'uus in dandeessu 'Waaqayyoliin harka namaatiin tolfaman, homaa miti' jedhee, addana Efesoonitti duwwaa utuu hin ta'in kutaa biyya Asiyaa gara caalutti namoota baay'ee amansiisee yaada isaanii geddarsiiseera.
Ammas hojiin keenya maqaa gadhee argachuu isaa duwwaa utuu hin ta'in, galmi Arxemiis waaqayyittii guddittii, akka waan gatii hin qabneetti lakkaa'amuun isaa in sodaachisa; guddinni waaqayyittii, ishee warri Asiyaa keessaa, warri biyya lafaa keessa jiranis hundinuu itti sagadan, baduuf jedha" isaaniin jedhe.
Yeroo kana dhaga'anittis baay'ee aaranii, "Arxemiis warra Efesoon, guddittii dha" jedhanii iyyan.
Waci kun mandaricha keessa guute. Warri wacan kunis Gaayosii fi Arisxaarkos kan jedhaman, jarreen Maqedooniyaa warra Phaawulosii wajjin adeemaa turan" butanii gara mana walga'iitti fiigan.
Phaawulos ofii isaatii tuuta namoota walitti qabaman sana keessatti argamuu barbaade; amantoonni garuu gad isa dhiisuu didan.
Geggeessituu kutaa biyya Asiyaa sanaa kan ta'an keessaas, warri fira Phaawulos ergaa itti erganii, akka inni lafa walga'ii sana hin dhaqneef isa gorsan.
Kana gidduutti walga'iin sun hundinuu in huursa ture; kaan waan tokkotti wacu; warri kaan immoo waan biraatti wacu; baay'een isaanii maaliif akka walitti qabaman iyyuu hin beekne turan.
Warri Yihudootaa namicha Iskindir jedhamu tokko tuttuqanii waan kaasaniif, tuuta jaraa keessaa gar tokko immoo gara fuula duraatti isa waaman. Iskindiris akka falmannaa, jaratti waa dubbachuu barbaadee, calluma haa jedhaniif harkaan isaan hawwate.
Isaan garuu, inni Yihudii ta'uu isaa hubatanii ergaan takkaa, "Arxemiis warra Efesoon, guddittii dha" jedhanii hamma sa'aatii lamaa kan ga'us isuma irra deddeebi'anii iyyan.
Booddees caafaan mandara sanaa saba sana calluma jechisiisee, "Yaa namoota Efesoon! Mandarri Efesoon, galma Arxemiis guddittiitii fi dhagaa bifa fakkeenya ishee, isa waaqa irraa gad bu'e, akka isheen eegdu, kan hin beekne jiraa laata?
Kanas namni falmu erga hin jirree, isin gab jechuutu isiniif ta'a; waan tokko lllees, utuu itti hin yaadin hojjechuun isiniif hin ta'u.
Ammas isin jarreen kana "as fiddaniittu; isaan garuu mi'a galma ishee hin saamne yookiis waaqayyittii hin arrabsine.
Demeexrosii fi hojjetoonni isaa wajjin jiran waan ittiin nama tokko illee hadheessan yoo qabaatan, guyyaan yaa'ii jira, warri biyya seerratanis jiru, achitti walitti haa falman!
Kana malee, waan isin barbaaddan yoo jiraate immoo, kora mandara kanaa isa tooraan waamame keessatti ilaalamuutu ta'a.
Goolii har'a ta'e kanatti itti gaafatamuun keenya hin oolu; gooliin kun ka'uu isaatiif sababiin hin jiru, nus immoo waa'ee isaatiif deebii ga'u kennuu in dadhabna" jedhe.
Kana dubbatee, walga'ii sana gargar deebise.

Wacichi qabbanoofnaan Phaawulos amantoota ofitti waamsisee, erga isaan jajjabeessee booddee, nagaa isaanitti dhaamee biyya Maqedooniyaa dhaquudhaaf ka'e.
Amantootas lafa jiran hundumaatti dubbii baay'eedhaan jajjabeessaa, kutaa biyya sanaa keessa darbee biyya Giriikii dhufe.
Ji'a sadii achi taa'ee markabaan Sooriyaa dhaquudhaaf utuu qophaa'uu, warri Yihudootaa isa irratti mari'atan; kanaaf Maqedooniyaa keessa karaa lafaa deebi'uudhaaf murtoo godhe.
Sophaaxros ilmi Phiiros namni Beriyaa, Arisxaarkosii fi Sekundos warri Tasaloniiqee, Gaayos namni Derbee, Ximotewosis, Xikiqoosii fi Xirofimoos warri Asiyaa, Phaawulosii wajjin turan.
Jarri kun nu dura bu'anii Xiro'aasitti nu eegan.
Nuyi immoo, guyyaa ayyaana Maxinoo booddee Filiphisiiyusii markabaan kaanee, guyyaa shan booddee Xiro'aasitti isaan qaqqabnee, guyyaa torbas achi teenye.

Galgala Sanbata guddaatti bari'u, buddeena cabsachuudhaaf walitti qabamnee turre. Phaawulos borumtaa isaa adeemuu waan yaadeef, dubbii isaa dheeressee hamma halkan walakkaatti namootatti dubbate.
Kutaa mana gubbaa isa nuyi itti walitti qabamne keessa, ibsaa baay'eetu ture.
Dargaggeessi Oyxikoos jedhamu tokko hulaa irra taa'a ture. Phaawulos ittuma fufee dubbannaan dargaggeessicha hirribni fudhatee sokke. Inni hirriba keessa utuu jiruu hulaa mana gubbaa isa sadaffaa irraa lafa dha'ee, namoonni du'aa isaa lafaa fuudhan.
Yommus Phaawulos manicha keessaa gad bu'ee irratti lafa dha'ee ammatee, "Hin raafaminaa! Lubbuun isaa keessa jirti" jedhe.
Ergasii kutaa mana gubbaa sanatti ol deebi'ee, buddeena cabsee nyaatee, hamma lafti bari'uttis namootaa wajjin haasa'e; kana booddee in adeeme.
Dargaggeessichas fayyaa isaa manatti galchanii baay'ee jajjabaatan.

Kana booddee Phaawulos karaa lafaa irra mandara Asos dhaquu yaade; nu immoo isa dura buunee markabaan Asos geenyee, achii akka markabicha isa yaabsifnuuf nu abboomee ture.
Asositti wal arginee, nuyi isa fudhannee mandara Mixileeneetti darbine.
Borumtaa isaa markabaan achii kaanee, qixa Kiiyos biyya bishaan keessaa geenye. Guyyaa lammaffaattis Saamos biyya bishaan keessaa in dhaqne, [mandara Troogilii'on takka dhaabannee] borumtaa isaa Miilexositti galle.
Phaawulos kutaa biyya Asiyaa keessa turuu hin barbaanne. Kanaaf Efesoonitti goruu dhiisee, markabaan darbuudhaaf murtoo godhe; ayyaana guyyaa shantammaffaa isa "Phenxeqostee" jedhamee beekameef, Yerusaalem ooluun danda'ama yoo ta'e jedhee, ariifatee ture.

Phaawulos Miilexoosii nama ergee jaarsolii waldaa Efesoon ofitti waamsise.
Jaarsoliin sunis gara isaa dhufnaan, "Ergan gaafa kutaa biyya Asiyaa kana dhufeetii jalqabee, yeroo hundumaa attamitti akkan isin gidduu jiraadhe ofii keessanii beektu.
Karaa hundumaan of gad deebisuudhaan, imimmaaniin, qoramsa Yihudoonni anatti malan keessattis gooftaadhaaf hojjechaan ture.
Kamiin illee taanaan waan waa'ee isiniif baasu hundumaa, waldaatti mana manattis isinitti lallabuudhaaf isin barsiisuu irraa ani of hin qusanne.
Yaada garaa geddaratanii gara Waaqayyootti akka deebi'an gooftaa keenya Yesusittis akka amanan Yihudootaa fi Giriikotatti dhugaa ba'eera.
Ammas kunoo, achitti waan anatti dhufu utuun hin beekin, hafuura qulqulluudhaan qabamee Yerusaalem dhaquu koo ti.
Hafuurri qulqulluun garuu, hidhamuunii fi dhiphachuun akka ana eeggatu, mandara ani ga'e hundumaatti anatti mul'iseera.
Haa ta'u iyyuu malee, hojiin wangeela ayyaana Waaqayyoof dhugaa ba'uu, gooftaa Yesus biraa anatti kennameera. Ani immoo ergaa koo fi hojii koo kana raawwachuu duwwaa nan barbaada; kana irraa kan hafe jireenya koo akka waan gatii anaaf qabuutti hin lakkaa'u.
"Ammas isin, warri ani isin gidduu deddeebi'ee waa'ee mootummaa Waaqayyoo isinitti lallabaa ture hundinuu, si'achi akka ana hin argine ani beeka.
Kanaafis isin keessaa tokko karaa irraa yoo bade, akka ani itti hin gaafatamne har'a guyyaa kanatti isinitti dhugaa ba'uu koo ti.
Anoo fedha Waaqayyoo hundumaa isinitti labsuudhaaf hin seesne.
Of eeggadhaa, karra hoolota Waaqayyoo warra hafuurri qulqulluun akka eegdaniif isin dhaabeefis, eeggadhaa! Waldaa kristiyaanaa isa Waaqayyo dhiiga tokkicha ilma isaatiin kan isaa godhate eegaa!
Erga ani adeemee immoo warri akka yeeyyii sodaachisoon, hoolota karra keessatti kan hin hambifne akka isin gidduu galan ani beeka.
Isinuma keessaa iyyuu namoonni dubbii dhugaa jal'isuudhaan amantoota garagalchanii of duukaa buusan in ka'u.
Kanaafis dammaqaa! Waggaa sadii halkanii fi guyyaa utuu gargar hin kutin imimmaaniin akkan tokkon tokkon keessan gorsaa ture yaadadhaa!
Ammas harka Waaqayyoo isa isin jabeessu, qulqulloota isaa hundumaa gidduudhaas dhaala isiniif kennuu danda'utti, dubbii ayyaana isaattis isin nan kennadha.
Tokkon keessan irraa warqee yookiis meetii yookiis uffata argachuu hin kajeelle.
Anaa fi warra na duukaa jiraniif waan barbaachise argachuudhaaf harka kootiin hojjechaa akkan ture, isin ofii keessanii iyyuu beektu.
Akka kanatti dhamaanee hojjechuudhaan dadhaboota gargaaruun, isa gooftaa Yesus ofii isaatii, 'Fudhachuu irra kennuutu caalaa nama gammachiisa' jedhes yaadachuun nuuf in ta'a; anis immoo karaa kana hundumaan fakkeenya isiniif ta'eera" jedhe.
Phaawulos kana erga dubbatee booddee, hunduma isaanii wajjin jilbeenfatee Waaqayyoon kadhate.
Hundumti isaaniis boo'aa morma isaatti marmanii dhungatan.
Dubbiin inni si'achi akka isaan isa hin argine dubbate immoo, caalaa isaan gaddisiise; akkasitti isaan hamma lafa markabaatti isa geggeessan.



Akka kanatti nagaa isaanitti dhaamnee giddiitti gargar baanee, utuu hin jal'atin markabaan ceenee, Qos biyya bishaan keessaa dhufne; borumtaa isaa immoo Roodoos biyya bishaan keessaa geenye, achii immoo kaanee mandara Phaaxaraa dhaqne.
Achitti markaba kutaa biyya Finiiqeetti ce'u argannee, yaabbannee ittiin adeemne.
Qophrosin fuulleetti arginee, harka bitaatti hambifnee Sooriyaatti darbinee, Xiiroos iddoo itti markabichi mi'a buusuun ta'utti buufanne.
Amantoota achi jiranis argannee, torban tokko isaan bira turre; amantoonni kunis hafuura qulqulluutiin geggeeffamanii, akka inni Yerusaalem hin dhaqne Phaawulositti himan.
Yeroon nuyi isaan biraa adeemuuf jenne geenyaan, isaan biraa kaanee, karaa keenya irra buune; hundumti isaaniis haadha manaa isaaniitii fi ijoollee isaanii wajjin hamma nuyi mandara keessaa baanutti nu geggeessan. Hundumti keenya qarqara bishaanichaatti jilbeenfannee Waaqayyoon kadhanne.
Nagaa walitti dhaamnee, nuyi markabicha yaabbanne, isaan immoo deebi'anii gara mana isaaniitti galan.
Nuyi isa Xiiroosii kaane immoo mandara Phitolemeesitti gallee, markabaan adeemuu raawwanne; achittis amantoota nagaa gaafannee, guyyaa tokko isaan bira oolle.
Borumtaas achii kaanee mandara Qiisaariyaa dhufnee, mana Filiphos lallabaa wangeelaa dhaqne. Inni immoo warra torban Yerusaalemitti fo'aman keessaa tokko ture; isa biras takka bubbulle.
Filiphos ijoollee durbaa afur qaba ture; ijoolleen kun hafuura qulqulluudhaan wanta Waaqayyoo isaanitti mul'ise in himu turan.
Erga guyyaa danuu Qiisaariyaa teenyee raajiin Agaabos jedhamu tokko biyya Yihudaatii achi dhufe.
Raajiin kunis nu bira ga'ee sabbata, Phaawulos ittiin hidhatu fuudhee, sabbatichaanis harka ofii isaatii fi miilla ofii isaa walitti hidhee, "Yihudoonni Yerusaalem jiraatan abbaa sabbata kanaa akkasitti akka hidhan, harka warra saba Waaqayyoo hin ta'inittis dabarsanii akka kennan hafuurri qulqulluun in dubbata" jedhe.
Nuyi, namoonni achi turanis dubbii kana dhageenyee, Yerusaalemitti akka ol hin baane Phaawulosin in kadhanne.
Inni garuu, "Maaliif boossanii, yaada garaa koo dhiphiftu? Anoo hidhamuu, duwwaa utuu hin ta'in, maqaa gooftaa Yesusiif jedhee Yerusaalemitti du'uuf iyyuu qophaa'aadha" jedhee nuuf deebise.
Inni nuuf sarmuu dinnaan, "Jaalalli gooftichaa haa ta'u" jennee dhiifne.
Guyyoota kana booddees qophoofnee, Yerusaalemitti ol baane.
Amantoonni Qiisaariyaa tokkos immoo nu duukaa dhufanii, mana Minaason nama Qophros, isa duraan gooftaatti amane bira akka buufannuuf nu geessan.

Yommuu nuyi Yerusaalem geenye, amantoonni gammachuudhaan nu simatan.
Borumtaas Phaawulos nuu wajjin Yaaqoob bira dhaqe; jaarsoliin waldaa kristiyaanaa hundumti isaaniis achitti argaman.
Phaawulos erga nagaa isaan gaafatee booddee, waan Waaqayyo warra saba isaa hin ta'in gidduutti hojii isaa keessaan raawwate, tokko tokkoon tarree galchee isaanitti in odeesse.
Yommus warri kana dhaga'an Waaqayyoof hooqubaa dhi'eessan; Phaawulosiin immoo komatanii, "Ilaa obboleessaa! Yihudoonni amanan kumaatama meeqatti kan lakkaa'aman akka jiran atumtuu in argita; hundumti isaaniis seera Waaqayyootiif in hinaafu.
Yihudoonni warri biyya ormaa keessa jiraatan hundinuu, seera Musee akka ganan, ijoollee isaanii akka dhagna hin qabne, wanta amala ta'e duukaa akka hin buune, barsiisuun kee isaanitti himameera.
Isaanoo akka ati dhufte in dhaga'u; egaa maal gochuu wayya ree?
Amma waan nuyi sitti himnu godhi! Namoota wareega of irraa qaban afur qabna.
Ati isaaniin fuudhii dhaqi, isaanii wajjin of qulleessi, mataa isaanii haaddachuu akka danda'aniifis, gatii isaan of qulleessuudhaaf baasan ati baasiif! Kanaan namoonni hundinuu, waa'ee keetiif kan isaanitti himame kun waan dhimma hin baafne ta'uu isaa, atis ofii keetii seeratti qabamuu kee, isas eeguu kee beekuu in danda'u.
Saba Waaqayyoo warra hin ta'in keessaa kan amanan immoo, qalma waaqayyolii tolfamaniif dhi'aate irraa, dhiiga nyaachuu fi dhuguu irraa, foon horii hudhamee du'ee nyaachuu irraa, halalummaa irraas, akka of eeggatan duraan dursinee murtoo goonee isaaniif caafneerra" ittiin jedhan.
Phaawulos borumtaa namoota sana geessee isaanii wajjin of qulleesse. Guyyaan qullaa'ummaa isaanii yoom akka raawwatamu, guyyaa kamittis tokko tokkon isaaniitiif aarsaan akka dhi'aatu beeksisuudhaaf, mana qulqullummaatti gale.

Guyyaa torbaffaan isaanii raawwatamuu geenyaan, Yihudoonni kutaa biyya Asiyaatii dhufan Phaawulosin mana, qulqullummaa keessatti arganii, tuuta jaraa hundumaa itti kaasanii, isa qabatan.
Jarri kun sagalee isaanii ol fudhatanii, "Yaa warra Israa'el, kottaa nu gargaaraa! "Isa kana namichi nama keenya, seera Musee, mana qulqullummaa kanas tuquudhaan, iddoo halle dhaqee barsiisu, ammuma iyyuu Giriikota tokko fidee mana qulqullummaatti galchuudhaan, iddoo qulqulluu kanas xureesseera" jedhanii itti iyyan.
Duraan Xirofimoos nama Efesoon isaa wajjin mandara keessatti waan arganiif, Phaawulos mana qulqullummaatti isa geesseera ta'a jedhanii yaadanii turan.
Kana irratti mandarichi guutummaatti socho'e, namoonni walitti dacha'an Phaawulosin butani daddarbachaa mana qulqullummaa keessaa baasan; achumaanis balbaloonni mana qulqullummaa in cufaman.
Isaan Phaawulosin ajjeesuuf utuu yaalanii, Yerusaalem guutummaatti goolamuun isaa kutata waraana Roomaa irratti angafa kumaa isa turetti himame.
Angafichi kumaa sun achumaan loltootaa fi angafoota dhibbaa fudhatee, namoota Phaawulosin qabatan irra ba'e. Isaan angaficha kumaatii fi loltoota yommuu argan, Phaawulosin rukutuu dhiisan.
Yommus angafichi kumaa Phaawulositti dhi'aatee isa qabsiisee, "Fuuncaa lamaan hidhaa!" jedhee abboome, Kana booddee immoo',"Namichi kun eenyu jedhama? Maal balleesses?" jedhee, jara gaafate.
Tuuta sana keessaa kaan waan tokko jedhee iyya, kaan immoo waan biraa jedha. Angafichi garuu waca jaraatiif akka isaa hubachuu waan dadhabeef Phaawulosin iddoo buufata loltuutti akka geessan abboome.
Phaawulos buusaa ittiin ol yaaban bira ga'ee, waldhiibuu namootaatiif akka itti adeemu dhabnaan, warri loltuu ol fuudhanii isa baatan.
Yommus tuuti jaraa "Balleessi!" jedhaa iyyaa duukaa bu'an.

Yeroo warri loltuu iddoo buufata isaaniitti isa galchuuf jedhanitti Phaawulos, "Waa sittti dubbachuun in danda'amaa?" jedhee angafa kumaa gaafate. Kana irratti angafichi "Afaan Giriikii iyyuu beektaa?
Yoos ati Gibxicha isa kanaan dura, warra kumaa arfan gidduu hidhatanii, hinaaffaa biyya isaaniif nama ajjeesuu barbaadan, geggessee lafa onaatti galche sana miti kaa?" jedhee.
Phaawulos garuu deebisee, "Ani Yihudii dha, Xarsees mandara biyya Qiliiqiyaattan dhaladhe, ani nama mandara beekamaa tokkoo ti; hadaraa namoota kanatti akkan dubbadhuuf sin kadhadha" jedhe.
Yommus angafichi kumaa, "Haa ta'u dubbadhu!" ittiin jedhe. Phaawulos buusaa irra dhaabatee, harkaan isaan hawwate; namoonni gab jennaan, afaan warra Yihudootaatiin isaanitti dubbachuutti ka'e.



"Yaa obboloota nana, abboota nanas, falmata ani isin duratti dhi'eeffadhu kana anaaf dhaggeeffadhaa!" jedhe.
Afaan Yihudootaatiin isaanitti dubbachuu isaa yommuu dhaga'an, caalaatti calluma jedhan. Phaawulos itti fufee,
"Ani Yihudii dha; Qiliiqiyaa keessaa Xarseesittan dhaladhe, addana Yerusaalemittan guddadhe. Gamaali'el birattis seera abaabilii keenyaaf kenname hundumaa ija irratti eegee bareera; akkuma keessan har'aa kanas Waaqayyoof nan hinaafan ture.
Namoota karaa barsiisa haaraa kana irra adeemanis hamma du'aatti nan ari'adhan ture, warra dhiiraas warra dubartiis qabeetan mana hidhaatti galchisiisan ture.
Angafni lubootaa, yaa'iin maanguddootaas guutummaatti waa'ee kanaaf dhugaa anaaf ba 'u. Isaanuma biraa caaffata gara Yihudoota obboloota Damaasqoo jiraataniitti caafame baafadhee, jarreen kana qabee, akka isaan adabamanitti hidhee gara Yerusaalemitti fiduudhaaf, Damaasqoo nan dhaqan ture.

"Karaa irra adeemaa Damaasqootti yommuu ani dhi'aadhe, waareetti dingata ifni humna qabeessi naannoo kootti balaqqeessa'e.
Lafatti kufeen sagalee, 'Saa'ol, Saa'ol, maaliif na ari'atta? jedhu dhaga'e.
'Eenyu ati yaa gooftaa?' jedheetan deebise; inni immoo, 'Ana, Yesus nama Naazireet, kan ati ari'achaa jirtu' anaan jedhe.
Namoonni anaa wajjin turan ificha arganiiru; sagalee isa anatti dubbachaa ture garuu hin dhageenye.
Ani immoo, 'Maal godhu, gooftaa?' jedheen gaafadhe; gooftaan immoo,'Ka'ii, mandara Damaasqootti lixi, akka ati gootuuf waan Waaqayyo murtoo godhe, achitti sitti in himama' anaan jedhe.
Calaqqisa ifichaa irraa kan ka'es iji koo arguu dhabnaan, warri anaa wajjin jiran harka qabanii mandara Damaasqootti na galchan.
Namichi, Waaqayyoof buluu isaa seerri dhugaa ba'eef, Yihudoota Damaasqoo jiran hundumaa birattis maqaa gaarii kan qabu tokko achi ture; maqaan isaas Ananiiyaas jedhama.
Inni gara koo dhufee, na bukkees dhaabatee, 'Obboleessa ko Saa'ol, agartuun kee siif haa deebi'u!' anaan jedhe; achumaanis agartuun koo anaaf deebi'e, isas nan arge.
Ananiiyaas yommus, 'Waaqayyo gooftaan abaabilii keenyaa, waan gochuun siif ta'u akka beektuuf, isa qajeelaa tokkicha isaa argitee, sagalee isaas akka dhageessuuf, si fo'ateera.
Waan argitee fi waan dhageesse hundumaa namoota hundumaatti in himta isaafis dhuga-baatuu in taata.
Ammas maaliif lafa irra harkifta ree? Ka'ii, maqaa gooftaa waammadhuu cuuphami! Cubbuu kees of irraa dhiqsiisi!' anaan jedhe.

"Yerusaalemitti ergan deebi'ee, mana qulqullummaa keessatti kadhatatti utuu ani jiruu, of wallaalee mul'ata nan arge.
Isa keessatti gooftaa argee, 'Warri mandara kanaa isa ati waa'ee kootiif dhugaa baatu hin fudhatanii, ariifadhuutii Yerusaalemii ba'i!' utuu inni anaan jedhuu nan dhaga'e.
Ani immoo, 'Yaa gooftaa akka ani mana sagadaa hundumaa keessatti, warra sitti amanan hiisisaa, reebsisaas ture isaanumtuu in beeku.
Yeroo dhiigni dhuga-baatuu kee Isxifaanos dhangalaafames, ajjeefamuu isaatti walii galee, achi dhaabadhee uffata warra isa ajjeesee nan eegan ture' jedheetan itti dubbadhe.
Gooftaan yommus, 'Adeemi, ani fagootti, warra saba koo hin ta'initti sin erga' anaan jedhe" jedhee isaanitti hime.

Namoonni hamma inni dubbii kana irra ga'utti, Phaawulosin dhaggeeffachaa turan; isa booddee garuu sagalee isaanii guddisanii, "Nama akkasii lafa irraa balleessuun in ta'a, inni jiraachuun hin ta'uuf" jedhan.
Isaan yeroo sana in caraanu, wayyaa isaanii in daddarbatu, awwaaras gara waaqaatti in bittimsu turan.
Angafichi kumaa, Phaawulosin lafa buufata loltuutti geessanii, warri Yihudootaa sababii akkas isatti caraananiif baasuudhaaf, qacceedhaan reebanii akka isa qoran abboome.
Yeroo isa reebuudhaaf teephaan hidhanitti Phaawulos angafa dhibbaa isa achi dhaabatuun,"Nama Roomaa tokko, firdiinis kan itti hin faradamin reebuun seeraa ree?" jedhe.
Angafni dhibbaa sun kana yommuu dhaga'e, gara angaficha kumaa dhaqee, "Maal gochuuf jetta? Namichi kunoo nama Roomaa ti!" ittiin jedhe.
Kanaafis angafni kumaa sun gara isaa dhaqee, Phaawulosiin,"Anatti himi, ati dhuguma nama Roomaa tii?" ittiin jennaan, inni immoo deebisee, "Eyyee" jedhe.
Angafichi kumaa sun dabalee, "Nama Roomaatti lakkaa'amuu koo kana ani horii dheeraadhaan nan bitadheem" jennaan, Phaawulos immoo, "Ani garuu ittan dhaladhe" jedhe.
Yommus warri isa qoruudhaaf turan achumaan isa irraa deebi'an; angafni kumaa sun Phaawulos nama Roomaa ta'uu isaa erga hubatee, waan isa hiisiseef in sodaate.

Borumtaas angafichi kumaa, warri Yihudootaa sababii maaliitiif Phaawulosin akka hadheessan dhugaa isaa baruu barbaade; kanaaf luboonni warri angafoonnii fi maanguddoonni warri biyya seerratan hundinuu akka walitti yaa'aniif ajaje. Phaawulos irraa fuuncaa hiiksisee, geessee isaan dura isa dhaabachiise.



Phaawulos ija warra yaa'ii keessa ilaalee," Jarreen obboloota nana! Ani hamma guyyaa har'aatti garaan koo utuu ana hin ceepha'in fuula Waaqayyoo dura jiraadheera" jedhe.
Kana irratti Ananiiyaas angafichi lubootaa warra Phaawulositti dhi'oo jiraniin, "Afaan isaa rukutaa!" jedhee ajaje.
Phaawulos yommus deebiseefii, "Waaqayyo si rukutuuf jira, ati 'Alaa gaarii' akka keenyan nooraa dibamaa nana. Akka seeraatti anatti faraduuf achi teessa, ofii keetii immoo seera irra darbitee akkan rukutamuuf abboomtaa?" jedheen.
Kana booddee warri achi dhaabatan Phaawulosiin, "Angafa lubootaa Waaqayyoo arrabsitaa?" jedhan.
Phaawulos immoo deebisee, "Obboloota nana! Akka inni angafa lubootaa ta'e ani hin beekne; 'Angafa saba keetti hamaa hin dubbatin!' kan jedhu caafamee jira" jedheen.
Phaawulos yommus warra achi turan keessaa gar tokko Saduqoota gar kaan immoo Fariisota ta'uu isaanii hubannaan, yaa'ii sana keessatti sagalee isaa ol fudhatee, "Jarreen obboloota nana, ani Fariisota keessaa tokko, sanyii Fariisotaatis; sababii abdii nuuf kennameef, sababii ka'uu warra du'aniitiif yaa'ii duratti gaafatamaan jira" jedhee dubbate.
Akkuma inni kana dubbateen warra Fariisotaa fi warra Saduqootaa gidduutti gooliin ka'e, yaa'ichis gargar hirame.
Warri Saduqootaa, du'aa ka'uun hin jiru, ergamoonni Waaqayyoo, hafuuronnis hin jiran jedhu; warri Fariisotaa garuu kun hundinuu jira jedhu.
Waci guddaanis ka'e; kutata warra Fariisotaa keessaa warri seera barsiisan tokko dhaabatanii, "Nuyi nama kana irratti balleessaa hin argine, tarii hafuurri yookiis ergamaan Waaqayyoo itti dubbateera ta'a" jedhanii falman.
Walgooluunis baay'annaan angafichi kumaa, jarri kun Phaawulosin in caccabsu jedhee sodaate. Kanaaf loltoonni dhaqanii Phaawulosin yaa'ii sana gidduudhaa baasanii, iddoo buufata loltuutti akka geessan abboome.
Gooftichi gaafasuma halkan Phaawulositti dhi'aatee, "Laphee jabaadhu! Yerusaalemitti anaaf akkuma dhugaa baate akkasuma mandara Roomaattis anaaf dhugaa ba'uun siif in ta'a" jedheen.

Lafti yommuu bari'e warri Yihudootaa walitti koratanii, Phaawulosin hamma ajjeesanitti waa akka hin nyaanne akka hin dhugnes wal kakan.
Mala kana kan qopheessan immoo namoota afurtama irra in caalu turan.
Isaan yommus luboota warra angafootaatii fi maanguddoota bira dhaqanii, "Phaawulosin hamma ajjeefnutti akka waa afaaniin hin qabne kakanneerra.
Kanaafis, egaa akka waan dhimma Phaawulos caalchiftanii qoruudhaaf, yaa'icha biyya seerratuu wajjin, itti walii galtaniitti angaficha kumaatti beeksisaa! Inni Phaawulosin gara keessanitti gad haa fidu; nuyi immoo utuu inni hin dhi'aatin isa ajjeesuudhaaf qophoofnee eegna" jedhaniin.
Ilmi obboleettii Phaawulos garuu, akka jarri riphanii Phaawulosin eeggachuuf mari'atan dhaga'ee, dhaqee lafa buufata loltuutti ol lixee, kana Phaawulositti hime.
Phaawulos kanaaf angafoota dhibbaa keessaa tokko ofitti waamee, "Dargaggeessa kana angaficha kumaatti geessi, innoo waan itti himu qaba" jedheen.
Angafichi dhibbaa kana irratti dargaggeessicha fuudhee, gara angaficha kumaatti geessee, "Phaawulos inni hidhamaan ofitti na waamee dargaggeessa waan sitti himu qabu kana, gara kee akkan fiduuf na kadhate" jedhe.
Angafichi kumaa dargaggeessicha harka qabatee kophaatti baafatee, "Maal inni, ati anatti himtu?" jedhee isa gaafate.
Dargaggeessichi immoo, "Yihudoonni akka waan yaa'ichi dhimma Phaawulos caalchisee qoruu yaadeetti, bor Phaawulosin yaa'iitti akka dhi'eessituuf, si gaafachuudhaaf walii galaniiru.
Ati garuu tole hin jedhiniif. Isaan keessaa namoonni afurtama irra caalan riphanii Phaawulosin eeggachaa jiru; jarri kun Phaawulosin hamma ajjeesanitti waa akka hin nyaanne akka hin dhugnes, cimsanii ofitti qorobaniiru. Ammas tole jechuu kee qophaa'anii eeggatu" jedhee itti hime.
Angafichi kumaa, "Dubbii kana akka anatti himte nama tokkotti illee hin himin" jedhee abboomee, dargaggeessicha gad dhiise.

Angafichi kumaa yommus angafoota dhibbaa keessaa lama waamee, "Halkan keessaa sa'aatii sadaffaadhaa jalqabanii loltuun dhibbi lama, abboonni fardeenii torbaatamni, warri eeboo dhibbi lamas Qiisaariyaa dhaquudhaaf akka qophaa'an godhaa!
Phaawulosin irra teessiftanii utuu hin miidhamin Feeliks abbaa biyyaa biraan ga'uudhaafis, horii yaabbii qopheessisaaf!" jedheen.
Ofii isaatii immoo caaffata kanatti fufee jiru caafe.
Inni immoo, "Ani Kilaawudiiyos Liisiiyaas, ulfaatoo Feeliks abbaa biyyaatiif nagaa koo nan dhi'eessa.
Warri Yihudootaa nama kana qabatanii ajjeesuuf jedhan; nama Roomaa ta'uu isaa bareen, loltuu fuudhee dhaqee, harka isaanii keessaa baase.
Warri Yihudootaa sababii maaliitiif nama kana akka hammeessan, gad fageessee baruu barbaadeetan, namicha gara yaa'ii isaaniitti geesse.
Namni kun waa'ee waliin morkii seera isaanii irratti hammeeffame malee, yakka du'aan yookiis hidhaadhaan isa ga'u of irraa akka inni hin qabne, qoree bira ga'eera.
Yihudoota keessaa jarri tokko namicha kana ajjeesuudhaaf akka mari'atan anatti himameera. Kanaafan achumaan gara keetti isa erge; warra isa hammeessanittis, waan isa irraa qaban fuula kee duratti akka dhi'eeffataniif itti himeera" kan jedhu ture.
Warri loltuu akkuma abboomamanitti, halkanuma gaafasii Phaawulosin fuudhanii Antiiphaaxriisitti geessan.
Lafti bariinaan loltuun warri lafoo iddoo buufata isaaniitti deebi'an; warri fardeenii garuu Phaawulosii wajjin in adeeman.
Jarri Qiisaariyaa ga'anii, caaffaticha abbaa biyyaatti kennanii, Phaawulosin immoo isa dura dhaabachiisan.
Abbaan biyyaa sun caaffaticha dubbisee, nama biyya kamii akka inni ta'es gaafatee, Phaawulos nama Qiliiqiyaa ta'uu isaa bare.
"Warri si hammeessan erga as ga'anii, dubbii kee nan ilaala" ittiin jedhee, mana Herodis ijaarsise keessatti akka eegamu abboome.


Guyyoota shan booddee Ananiiyaas angafni lubootaa, maanguddootaa fi nama seera falmuuf Xerxilos jedhamu tokkoo wajjin gara Qiisaariyaatti gad bu'e. Isaan fuula abbaa biyyaa Feeliksitti dhi'aatanii, hadheessa Phaawulos irratti qaban in dhi'eeffatan.
Yeroo Phaawulos ol waamametti Xerxilos himata isaa jalqabee "Yaa ulfaataa Feeliks, nagaa yeroo dheeraadhaaf hin boora'in kana argachuun keenya maqaa keetiif; karaa argachiisuu keetiins geddaramni baay'een saba kanaaf ta'aa jira.
Karaa hundumaa iddoo hundumaattis isa kana galata guutuudhaan fudhanna.
Kana caalaa garuu si dadhabsiisuu hin barbaadu; haa ta'u iyyuu malee, himata gabaabduu nuyi qabnu, gara-laafinaan akka nuuf dhageessuuf sin kadhadha.
Namichi kun sodaachisaa akka dhukkuba darbuu ta'uu isaa, Yihudoota biyya lafaa irra jiraatan hundumaa gidduutti immoo goolii qaqabsiisuu isaa, garee warra Naazireet warra amantii keenya irraa addaan cabsate sanaaf immoo, dura-buutuu ta'uu isaa bira geenyeerra.
Mana qulqullummaa iyyuu xureessuudhaaf yaaleera, nuyi garuu [akka seera keenyaatti isatti faraduudhaaf] qabannee turre.
[Liisiiyaas angafni kumaa immoo dubbii kanatti dhufee, humnaan isa nu harkaa baafate.
Booddee immoo warri Phaawulosin hadheessan fuula kee duratti akka dhi'aatan abboome;] atis ofii keetii qortee, isa nuyi ittiin namicha kana hadheessinu hundumaa, isa irraa baruu in dandeessa" jedhe.
Warri Yihudootaas, "Wanti kun akkuma inni amma dubbatee dha“ jechaa hadheessa inni Phaawulos irratti dhi'eessetti walii galan.

Yommus abbaan biyyaa akka inni dubbatuuf Phaawulosin hawwate. Phaawulos immoo, "Akka ati waggaa baay'eedhaaf saba kana irratti abbaa firdii turte waanan beekuuf, fuula kee duratti falmachuu nan jaalladha.
Erga ani sagaduudhaaf gara Yerusaalemitti ol ba'ee, guyyaa kudha lama hin caalu, atis kana hubachuu in dandeessa.
Mana qulqullummaa keessatti, manneen sagadaa keessatti, mandara keessattis eenyuu wajjin iyyuu anaa wal diduu, anaa nama walitti naquus arganii hin beekan.
Isa amma ittiin na hadheessan kanattis, dhugaa itti baasuu hin danda'an.
Waan tokko garuu mul'inatti sitti nan himadha; ani karaa amantii isa isaan, 'Karaa warra addaan cabsatee ti' jedhan sana irra bu'eetan, Waaqayyo isa kan abaabilii keenyaa waaqeffadha. Haa ta'u iyyuu malee, waan macaafa seeraa keessatti, macaafota raajotaa keessattis caafame hundumaa nan amana.
Warra qajeelotaa fi warra jal'ootaafis du'aa ka'uun akka jiru, akkuma isaan abdatan, anis Waaqayyoon abdiidhaan nan eeggadha.
Kanaanis guyyaa hundumaa Waaqayyoo fi nama duratti, garaa qulqullaa'aadhaan argamuudhaaf, ani ofii kootii nan dhama'a.
"Akkasittis waggaa baay'ee turee gargaarsa saba kootiif geessuudhaaf, aarsaas Waaqayyoof dhi'eessuudhaaf Yerusaalem nan dhaqe.
Yihudoonni kutaa biyya Asiyaa keessaa dhufan tokko, anaa seeraan qulqullaa'e aarsaa koo dhi'eessaa jiru, mana qulqullummaa keessatti na argan; namni na biratti hin tuutofne, waci tokkos hin turre.
Ana irraa utuu waa qabaatanii illee, isaan kun fuula kee duratti dhi'aatanii ana hadheessuun in ta'aaf ture.
Yookiis yaa'ii warra biyya seerratan duratti yommuun dhi'aadhe, yakka maalii akka ana irratti argan, warri as jiran kun ofii isaaniitii haa himan.
Yookiis dubbiin tokkichi inni ani isaan gidduu dhaabadhee, sagalee koos ol fudhadhee, 'Sababii ka'uu warra du'aniitiif har'a na gaafachaa jirtu' jedhe, yakka anatti ta'aa?" jedhe.
Feeliks waa'ee karaa amantii sanaa ba'eessa godhee waan beekuuf, "Gaafa Liisiiyaas angafni kumaa dhufu, dubbii keessanitti murtoo nan kenna" jedhee dhaaba dabarse.
Ergasii angaficha dhibbaa isa Phaawulosin eegu waamsisee, Phaawulosin hidhaa ijaatiin akka eeguuf, firoota isaa keessaas tokko illee isa gargaaruu irraa akka hin dhowwamne, isa abboome.

Takka bubbulees Feeliks haadha manaa isaa Dirusilaa, ishee Yihudiidhaa wajjin dhufe; Phaawulosin fichisiisee, waa'ee Yesus Kristositti amanuu isa Phaawulos dubbate dhaggeeffate.
Yeroo Phaawulos dubbii isaa kana keessatti waa'ee qajeelummaa, waa'ee of dhowwuu akkasumas waa'ee firdii isa dhufuu dubbatetti garuu, Feeliks in sodaate; "Ammaaf dhaquu in dandeessa, yommuu ani fucha argadhu immoo sin waamsisa" ittiin jedhe.
Achumaan immoo Phaawulos horii anaaf kenna se'ee abdate; kanaaf si'a baay'ee fichisiisee isaa wajjin in haasa'a ture.
Waggaan lama erga darbee garuu, Phorkii'os Fesxoos iddoo Feeliks in fudhate; Feeliks yommus Yihudoota gammachiisuu barbaadee Phaawulosin akka hidhetti dhiise.




Fesxoos abbaan biyyaa kutaa biyyichaatti hojii isaa jalqabuu dhufee, guyyaa sadii booddee mandara Qiisaariyaatii ka'ee Yerusaalemitti ol ba'e.
Luboonni warri angafoonnii fi dura-buutuun Yihudootaa garuu Fesxoos akka isaan gargaaruuf, itti dhi'aatanii Phaawulosin hadheessan.
"Karaatti riphanii isa ajjeesuudhaaf irratti mari'atanii waan turaniif, Phaawulosin Yerusaalemitti nuuf ergi!" jedhanii isa kadhatan.
Fesxoos immoo deebisee, "Phaawulos Qiisaariyaatti hidhamee eegamaa jira; anis immoo dafeen achitti deebi'uu yaada.
Ammas warri kanaaf dhaabatan anaa wajjin gad bu'anii, yoo namichi kun hamaa hojjeteera ta'e isa haa hadheessan!" jedheen.
Fesxoos guyyaa saddeet yookiis kudhan isaan bira bubbulee, kana booddee Qiisaariyaatti gad bu'e; borumtaas barcuma firdii irra taa'ee, Phaawulosin akka ol galchan abboome.
Akkuma Phaawulos dhi'aateen, Yihudoonni Yerusaalemii dhufan isatti marsan. Hadheessa ciccimaa baay'ees isa irratti dhi'eessan; haa ta'u iyyuu malee dhugaa itti baasisuu hin dandeenye.
Phaawulos garuu, "Ani seera Yihudootaa irratti, mana qulqullummaa irratti, mootii warra Roomaa irrattis homaa yakka hin hojjenne" jedhee falmate.
Fesxoos yommus Yihudoota gammachiisuu barbaadee, "Yerusaalemitti ol baatee, achitti dubbii kanaaf firdii akka ani siif kennu feetaa?" jedhee Phaawulosin gaafate.
Phaawulos immoo, "Ammuma iyyuu ani barcuma firdii mooticha Roomaa dura dhaabadheen jira; iddoon kunis lafa ani itti firdii fudhachuun anaaf ta'uu dha. Ati ofii keetii gaarii gootee akkuma beektu, ani Yihudoota homaa hin yakkine.
Ani utuun yakkee waan du'a anatti farachiisu hojjedheera ta'ee, adaba du'aa jalaa ba'uudhaaf hin yaalun ture; amma garuu dubbii isaan ittiin na hadheessan keessa wanti dhugaan erga hin jirree, eenyu iyyuu harka isaaniitti dabarsee na kennuu hin danda'u; ani mooticha warra Roomaa nan dhageessifadha" jedhee deebiseef.
Fesxoosis warra isa gorsaniin mari'atee, '''Mooticha nan dhageessifadha' jette, egaa mooticha bira in dhaqxa" jedhee itti hime.

Guyyaa baay'ee utuu hin turin Agriiphaan mootichii fi Berniiqee obboleettiin isaa, Fesxoosin dubbisuudhaaf Qiisaariyaa dhufan.
Isaan guyyaa baay'ee erga achi turanii booddee, Fesxoos waa'ee dubbii Phaawulos gargar baasee Agriiphaa mootichatti himuutti ka'ee, "Namni Feeliks akka inni hidhametti asitti dhiisee adeeme tokko jira.
Ani yommuun Yerusaalem ture luboonni warri angafoonnii fi maanguddoonni Yihudootaa isa hadheessanii, akkan isatti faraduuf ana gaafatan.
Ani immoo, 'Akka amala warra Roomaatti nama tokko, warra isa hadheessuu wajjin wal bukkee utuu hin dhaabin, hadheessa isa irratti dhi'aatettis utuu hin falmachiisin, dabarsanii isa hin kennan' jedheen isaaniif deebise.
Warri namicha kana hadheessan anaa wajjin yammuu asitti galan, ani dubbii kana hin tursine; borumtaa barcuma firdii irra taa'een namicha akka ol galchan abboome.
Warri isa hadheessan yommuu dubbachuudhaaf ka'an, seera irra darbee waan hamaa hojjechuu isaatiif in dubbatu kanan se'e, waa'ee kanaa homaa tokko iyyuu isa irratti hin dubbanne.
Kan isaan irratti wal badan waa'ee gaaffii amantii ofii isaaniitii fi, waa'ee Yesus isa jedhamu tokkoo ture; inni du'eera, Phaawulos garuu, 'Inni jiraataa dha' jedhe.
Dubbii kana akkan itti qoru nan wallaale; kanaafan Phaawulos Yerusaalem dhaqee, achitti dubbii kanaaf firdii argachuu in fedha yoo ta'eef, isa gaafadhe.
Phaawulos garuu, 'Mooticha nan dhageessifadha' jedhee, hamma mooticha surra-qabeessa biraa murtoo argatutti eegamuu gaafate; kanaafis hamma ani gara mootichaatti isa dabarsutti, akka inni eegamuuf nan abboome' jedhe.
Agriiphaan yommus Fesxoosiin, "Ani ofii kootii dubbii isaa isa irraa dhaga'uu nan jaalladhan ture" jedhe; Fesxoos immoo deebisee, "Bor isa irraa in dhageessa" jedheen.

Borumtaas Agriiphaa fi Bemiiqeen ulfina guddaadhaan dhufanii, angafoota kumaa fi gurguddoota mandaraa wajjin mana firdii itti kennanitti ol galan; Fesxoos abboomnaan, Phaawulosin ol galchan.
Fesxoos yommus, "Yaa Agriiphaa mootii, yaa warra as nuu wajjin jirtanii hundumti keessan, namichi isin argitan kun jiraachuun hin ta'uuf jedhanii, hammi Yihudootaa hundinuu Yerusaalemitti asittis anatti iyyataniiru.
Ani immoo firdii du'aa waan itti farachiisu tokko iyyuu akka inni hin hojjetin hubadheera; amma garuu inni, 'Mooticha surra-qabeessa nan dhageessifadha' waan jedheef, mootichatti isa erguudhaaf murtoo godheera.
Haa ta'u iyyuu malee waa'ee namicha kanaa gooftaa kootiif caafuudhaaf dubbii muramaa waanan dhabeef, as fuula keessan, keessumaa immoo yaa Agriiphaa mootii, fuula kee dura isa fideera; kanas ergan asitti isa qoree booddee waanan caafu akka ani beekuuf nan godhe.
Nama hidhaa tokko waan isa irratti dhi'aate utuu hin mul'isin, mootichatti dabarsuun qajeelaa ta'ee anatti hin mul'atu" jedhe.

Agriiphaan yommus Phaawulosiin, "Ofii keetii dubbatachuu in dandeessa" jennaan, Phaawulos harka isaa facaasee falmachuutti ka'e;
"Yaa Agriiphaa mootii, har'a fuula keetti, waan Yihudoonni ittiin ana hadheessan hundumaa falmachuudhaaf dhi'aachuu kootiif ayyaantuuttan of lakkaa'a.
Caalaadhumatti iyyuu immoo amala Yihudootaatii fi dubbii tokko tokko irratti wal diduu isaanii, gaarii gootee waan ati beektuuf nan gammada; kanaafis obsaan akka anaaf dhaggeeffattuuf sin kadhadha.
Xinnummaa kootii jalqabee saba koo gidduutti, Yerusaalemittis attamitti akkan jiraadhe, Yihudoonni hundinuu in beeku.
Warri durumaa na beekan yoo fedhan, amala sagada keenyaa keessaa akka kan warra baay'ee jabeessanii amantii cimsanii, akka kan warra Fariisotaatti, jiraachuu koo dhugaa ba'uu in danda'u.
Amma immoo sababii abdii isa Waaqayyo abboota keenyaaf kenneef, ani hadheeffamee firdii eeggachaan jira.
Abdichis isa gosi saba keenyaa kudha lamaanuu eeggatanii dha; isaan isa bira ga'uudhaaf guyyaa fi halkan dhimmanii Waaqayyoof in hojjetu. Ani immoo waa'ee abdii kanaafan warra Yihudootaatiin hadheeffama, yaa mootii.
Waaqayyo warra du'an kaasuun isaa isin biratti maaliif waan hin amanamne ta'ee lakkaa'ama?
"Ani iyyuu ofii kootii karaa anaaf danda'ame hundumaan, maqaa Yesus nama Naazireet kanaan mormuun, hojiidhuma koo ti, jedhee fudhadheen ture.
Yerusaalemittis kana gochaan ture. Aboo ani luboota warra angafoota irraa argadheenis, qulqulloota Kristos keessaa baay'ee mana hidhaatti galcheen ture. Kana duwwaas utuu hin ta'in, yeroo isaan ajjeefamuuf turanitti, warra isa irratti walii gale keessaa tokkon ture.
Si'a baay'ees manneen sagadaa hundumaa keessatti adabamanii, akka isaan amantii isaanii ganan gochuu yaalaan ture; isaanitti banbanaa, hamma mandaroota biyya ormaatti illee isaan nan ari'adhan ture.

"Utuun kanatti jiruus aboodhaa fi ajaja luboota warra angafoota biraa fudhadhee, mandara Damaasqoo nan dhaqan ture.
Karaa irrattis yaa mootii ifni ifa aduu irra caalu waaqa irraa naannoo koottii fi naannoo warra anaa wajjin adeemaniitti utuu ibsuun arge.
Hundumti keenya lafa dhoofne; afaan warra Yihudootaatiinis sagalee, 'Saa'ol! Saa'ol! Maaliif na ari'atta? Shukkaa qaramee dhaabatu irra yoo ejjette si waraana anaan jedhun dhaga'e.
"Kana irratti ani, 'Eenyu ati, gooftaa?' jedheen gaafadhe; gooftaan deebisee, 'Ana Yesus, kan ati ari'achaa jirtu.
Amma garuu ka'ii, miilla keetiin dhaabadhu! Anaaf hojjetaa akka taatuuf si kaasuudhaafan sitti mul'adhe; waan argitee fi, waan sitti mul'achuuf jiruuf dhuga-baatuu in taata.
Warra ani itti si erguuf jiru hundumaattii, saba Waaqayyoo kanattii, saba warra kaanittiis sin oolcha.
Dukkanattii gara ifaatti, aangoo Seexanaa jalaas gara Waaqayyootti haa deebi'aniif, ija isaanii in banta; anatti amanuudhaanis dhiifamuu cubbuu isaanii argatanii, warra qulqullaa'an gidduuttis dhaala isaanii haa fudhataniif sin erga' anaan jedhe.

"Kanaafis yaa Agriiphaa mootii, ani mul'ata isa waaqa irraa anaaf dhufe jalaa hin didne.
Jalqaba warra Damaasqootti, itti aansees warra Yerusaalemitti, kana booddees kutaa biyya Yihudaa hundumaatti, warra saba Waaqayyoo hin ta'inittis, yaada garaa isaanii geddaratanii gara Waaqayyootti akka deebi'aniif, hojii yaada garaa geddarachuu isaanii mul'isus akka hojjetaniif, isaanitti labseera.
Kanaaf Yihudoonni mana qulqullummaa keessatti na qabanii na ajjeesuu barbaadan.
Hamma guyyaa har'aattis Waaqayyo na gargaarraan kunoo, jabaadhee dhaabadhee, xinnaadhaa fi guddaatti dhugaa ba'uttan jira. Wanti ani jedhus, isuma raajonnii fi Museen in ta'a jedhanii dubbatan malee, kan biraa miti.
Kristos dhiphachuun akka isa irra ture, innumti immoo warra du'an keessaa dura bu'ee ka'ee, ifa isaa saba Israa'elitti, warra saba Waaqayyoo hin ta'inittis akka mul'ise dhugaa nan ba'eef" jedhe.

Erga Phaawulos akkasitti falmatee, Fesxoos sagalee guddaadhaan, "Phaawulos, qalbiin kee butameeraam, barumsa guddaatu qalbii kee bute" jedhe.
Phaawulos immoo deebisee, "Anaanoo, qalbiin koo hin butamne yaa ulfaataa Fesxoos! Ani dubbii dhugaa qalbii guutuudhaan nan dubbadha.
Agriiphaa mootichi waa'ee dubbii kanaa hundumaa beeka, isattis ani of irraa bu'eetan dubbadha; kana hundumaa keessaas wanta suuqatti hojjetame waan hin ta'iniif, dubbiin tokkichi illee kan isa jalaa ba'e, akka hin jirre nan amana.
Yaa Agriiphaa mootii, dubbii raajotaatti in amantaa? Anuu beeka akka ati amantu" jedhe.
Agriiphaan yommus Phaawulosiin, "Yeroodhuma gabaabduu keessatti kristiyaana na gochuuf jetta" jedhe.
Phaawulos deebisee, "Yeroon isaa gabaabatus, dheeratus, si duwwaa iyyuu utuu hin ta'in, warri har'a na dhaggeeffatan hundinuu, hidhamuu koo irraa kan hafe, akka koo akka ta'an Waaqayyoon nan kadhadha" jedhe.
Kana booddee mootichi, abbaan biyyaa, Berniiqeen, warri isaanii wajjin yaa'iitti taa'anis in ka'an.
Yommuu achii adeeman immoo, "Namichi kun du'a yookiis hidhaa kan isatti farachiisu, waan tokko illee hin hojjenne" waliin jechaa turan.
Agriiphaan kana irratti Fesxoosiin, "Namichi kun 'Mooticha warra Rooroaa nan dhageessifadha' utuu hin jenne ta'ee, gad-dhiifamuu in danda'a ture" jedhe.

Markabaan biyya Ixaaliyaa dhaquu keenyatu murtoo ta'e. Warri kana murtoo godhan, Phaawulosin, jarreen hidhaman tokkos Yulii'os angafa dhibbaatti kennan; innis kutata waraana warra Roomaa "Awugusxaa" jedhamee waamame keessa ture.
Markaba mandara Adraamiixosii dhufee, gara buufata markaba kutaa biyya Asiyaa keessaa dhaquudhaaf qophaa'e, yaabbannee adeemne; Arisxaarkos, namni biyya Maqedooniyaa Tasaloniiqeedhaa dhufe tokko, nu duukaa ture.
Borumtaas mandara Sidoonitti galle; Yulii'os immoo Phaawulosiif garaa laafee, akka inni dhaqee fira isaa dubbisee, waan isa barbaachise isaan biraa argatuuf, isa dhiise.
Sidoonii kaanee, qilleensi achii as waan nutti qilleensa'eef, Qophros biyyicha bishaan keessaa sanatti da'annee adeemne.
Fuullee kutaa biyya Qiliiqiyaa fi Phamfiliyaa darbine; galaanicha ceenee Miiraa mandara biyya Liiqiiyaa dhufne.
Achitti angafichi dhibbaa markaba biyya Iskindriiyaatii dhufee, biyya Ixaaliyaatti adeemu tokko argee, itti nu dabarse.
Markabichaanis guyyaa baay'ee suuta jennee adeemne; ittuma rakkannee fuullee Kiniidoos, eegee biyya bishaanii geenye. Qilleensichis karaa sana adeemuu nu dhowwinaan, Qareexis biyya bishaan keessaa sanaan da'annee, fuullee Salmooniitiin baane.
Qarqara galaanichaa irraa utuu hin fagaatin, rakkina guddaadhaan iddoo "Buufata ba'eessa" jedhamu isa mandara Lase'aatti dhi'oo jiru, tokko dhiifne.
Kana keessas guyyoonni baay'een darban; yeroo sanatti bubbeenii fi qorri waan jabaatuuf, markabaan adeemuun sodaachisee ture. Guyyaa araarsaa jedhame kan itti sooman waan darbeef Phaawulos,
"Jara nana, yeroo kana markabaa 'itti fufnee adeemuun keenya kun rakkinatti nu galcha; fe'isichi markaba keessaa akka badu, markabichi akka cabu, lubbuun namaas akka dhumu anatti mul'ata" jedhee of eeggachiise.
Angafichi dhibbaa garuu, dubbii Phaawulos dubbate irra, dubbii inni markabicha oofuu fi abbaan markabichaa dubbatan fudhate.
Iddoon sun buufata yeroo gannaatiif hin ta'u ture. Kanaaf isaan keessaa garri caalaan iddoo buufatichaatii ka'anii, yoo isaanii danda'ame Finiiqeetti galanii, ganna achi ba'uudhaaf murtoo godhan. Finiiqee immoo, buufata markabaa, Qareexis biyya bishaan keessaa lixa-biiftuu irraa gara mirgaatii fi gara bitaatti garagaltee dha.

Qilleensi laphiin gara mirgaatii qilleensa'uu jalqabnaan, namoonni waan gochuuf yaadan raawwachuu waan danda'an is'aanitti fakkaate; markaba isaanii hiikanii, qarqara Qareexisiin galaanicha irra adeeman.
Baay'ee utuu hin turin qilleensi "Qilleensa boruu gara bitaa" jedhamu Qareexis irraa galaanichatti qilleensa'e.
Qilleensichi markabicha rukutee, fudhatee adeeme; markabichis qilleensichaan qabuu waan dadhabeef, itti gad dhiifnee oofamne.
Kaawudaa biyya bishaan keessaa ishee xinnoo tokkoon da'annee, itti rakkannee, bidiruu isa markaba keenyatti hidhamee harkifamaa ture sana, qilleensicha harkaa baafachuu dandeenye.
Bidiruu sana ol harkisanii markaba irra kaa'an; markabichuma iyyuu akka qilleensi gargar hin baafneef, funyoodhaa fi fuuncaadhaan walitti hidhan. Gara bishaan ol dhi'ootti adeemanii, markabni lafa nu duraa rukuta jedhanii waan sodaataniif, mi'a markabicha suuta adeemsisu tokko bishaan keessatti gad dhiisanii, akkasumatti oofaman.
Qilleensi baay'ee jabaan ittuma fufee waan nutti qilleensa'eef, borumtaa fe'isa markaba keessa jiru irraa galaanatti gad daddarbatan.
Guyyaa sadaffaa isaattis immoo harka isaaniitiin mi'uma markabichaa iyyuu galaanatti gaggatan.
Aduudhaa fi urjoota utuu hin argin guyyaa baay'ee dabarsine; qilleensi baay'ee jabaan sun nutti qilleensofnaan, yommusuma ooluudhaaf abdiin nuyi qabnu hundinuu in cite.

Namoonni yeroo dheeraadhaaf nyaata lagannaan, Phaawulos ka'ee isaan gidduu dhaabatee, "Jara nana, rakkinaa fi badiisa kana oolchuudhaaf, dubbii koo dhaga'uun, Qareexisii ka'uu dhiisuun in ta'a ture.
Amma garuu isinan gorsa, jabaadhaa! Markabicha malee isin keessaa lubbuun nama tokkoo iyyuu hin badu.
Waaqayyo koo isa ani kan isaa ta'ee hojjedhuuf biraa, ergamaan eda halkan na bira dhufee,
'Hin sodaatin yaa Phaawulos, mootii warra Roomaa dura dhaabachuuf jirta; kunoo, Waaqayyo ayyaana isaatiin, namoonni warri si duukaa jiran hundinuu du'a akka oolan, in godha' anaan jedhe.
Kanaafis jabaadhaa yaa jarana! Akkuma ergamichaan anatti himame, akka inni ta'uuf Waaqayyoon nan amanadha.
Haa ta'u iyyuu malee, markabni keenya biyya bishaan keessaa tokkotti lafa rukutuun isaa hin oolu" jedhe.
Gaafa guyyaa kudha afuraffaa halkan, nuyi galaana Adriiyaa keessa asii fi achi oofamaa turre, gara halkan walakkaatti warri markabicha oofan biyyatti waan dhi'aatan se'an.
Funyoo ittiin gad fageenya galaanaa safaran gad buusanii, gad fageenya bishaanichaa dhundhuma torbaatamii afur ta'uu isaa argan. Takka adeemanii ammas funyoo safaraa sana gad buusanii, dhundhuma shantamii ja'a ta'uu isaa in argan.
Dhagaatti buuna jedhanii sodaatanii, qofoo sibiilaa isa ittiin markaba dhaaban afur, markabicha duubaan galaana keessatti gad darbatanii, barii lafaa hawwaan in eeggatu turan.
Warri markaba oofan immoo markabicha keessaa ba'anii sokkuu barbaadan. Kanaaf qofoo sibiilaa isa ittiin markaba dhaaban, huuruu markabichaa duraan galaanatti kan gad darbachuu barbaadan fakkeessanii, bidiricha markaba irraa galaanatti gad buusuuf jedhan.
Phaawulos garuu, "Yoo warri kun markabicha keessa turan malee, isin ooluu hin dandeessan" jedhee angafa dhibbaatti, loltootattis in dubbate.
Kana irratti loltoonni funyoota bidirichi ittiin hidhamee ture sana kutanii, bidiricha galaanatti gad gatan.
Hamma lafti bari'utti immoo nyaata akka nyaataniif, Phaawulos namoota sana hundumaa gorsee, "Nyaata utuu hin nyaatin turuun keessan har'a guyyaa kudha afuraffaa dha, homaas afaaniin hin qabne.
Ooluudhaaf iyyuu nyaachuun isin barbaachisa, kanaaf nyaata akka nyaattan isin nan gorsa; isin keessaa mataa nama tokkoo irraa iyyuu rifeensi tokkichi illee hin badu" jedhe.
Phaawulos kana erga jedhee booddee, buddeena fudhatee fuula isaanii duratti Waaqayyoof galata galche; buddeenichas cabsatee nyaachuu jalqabe.
Isa irratti hundumti isaanii jajjabaatanii, ofuma isaaniitii iyyuu nyaata nyaatan.
Nuyi namoonni markabicha keessaa walitti dhibba lamaa fi torbaatamii ja'a turre.
Isaan erga nyaatanii quufanii booddee, markabichatti haa salphatu jedhanii, qamadii fe'amee ture galaanatti gad daddarbatan.

Yommuu lafti bari'es, warri markaba oofan biyyichi eessa akka ta'e baruu dadhaban; garuu golba galaanaa, malkaan isaa kuufama cirrachaa qabu tokko ijaan qabanii, yoo isaanii danda'ameef markabicha itti qabuu barbaadan.
Funyoo qofoo sibiilaa arfanuu, isa ittiin markaba dhaaban sanas kutanii, qofoo isaa galaana keessatti dhiisan. Achumaanis funyoo batoo isa ittiin markaba karaa agarsiisanii hiikan; sharaa qilleensaa isa fuula duraa qilleensatti qajeelchanii, markabicha gara golba galaanaatti qaban.
Markabichi garuu kuufama cirrachaa isa bishaan jala jirutti lixee qabame; fuul dureen markabichaas cirrachicha humnaan gad qotee socho'uu dadhabe; dugda duuba isaa garuu humna dha'aa bishaaniitu caccabse.
Warra hidhaman keessaa tokko illee daakee akka hin baaneef, warri loltuu hunduma isaanii ajjeesuu yaadan.
Angafichi dhibbaa garuu Phaawulosin oolchuu barbaadee, warri loltuu isa yaadan akka hin raawwanneef isaan dhowwe. Warri daakaa beekan duraan dursanii galaanatti utaalanii, gara lafaatti haa ba'an;
warri hafan immoo, battee mukaatiin yookiis caccabaa markabichaatiin duukaa haa bu'an, jedhee abboome. Hundumtinuus akka kanaatti oolanii gara lafatti ba'an.

Nuyis du'a erga oollee, biyyichi bishaan keessaa sun Malaaxiyaa jedhamee akka waamamu barre.
Namoonni biyya sanaas jaalala guddaa nutti argisiisan; bokkaan in rooba, in dhaamotas waan tureef, ibidda qabsiisanii hunduma keenya ofitti waaman.
Phaawulos hanxaxii qabaa tokko hammaaree ibiddatti naqnaan, bofni hadhaa qabu tokko qoraanicha keessaa ho'a ibiddaa utuu baqatuu, harka Phaawulos ciniine.
Namoonni biyyasii immoo boficha harka Phaawulositti rarra'u yommuu argan, "Namichi kun nama gumaa ta'uun isaa hin mamsiisu; galaanaan nyaatamuu yoo oole iyyuu, adabni gumaa isa hin jiraachisu" waliin jedhan.
Phaawulos garuu boficha sana ibiddatti gad hurgufe, homtuus itti hin hammaanne.
Isaan immoo amma iita'a yookiis amma lafa dha'ee du'a jedhanii eegan. Yeroo dheeraa eegaa turaniis waan tokko illee akka irratti hin ta'in arginaan, yaada isaanii geddaranii, "Inni Waaqayyo tokko" jedhan.
Abbaan biyyaa Phophlii'os jedhamu tokko iddoo sanatti dhi'oodhaa lafa qaba ture; inni mana isaatti nu simatee, guyyaa sadii akka firaatti nu keessumsiise.
Gaafas abbaan Phophlii'os dhukkuba dhagna-gubaadhaa fi dhukkuba garaa kaasaatiin dhukkubsatee in ciisa ture. Phaawulos immoo isa bira dhaqee, Waaqayyoon kadhateefii, harka isaa mataa namichaa irra kaa'ee, isa fayyise.
Kun erga ta'ee booddee, namoonni biyya sanaa dhukkubsatan hundinuu in dhufan; Phaawulos immoo isaan in fayyise.
Kana irratti isaan ulfina baay'ee nuuf kennanii, yommuu markabaan adeemuudhaaf kaanes, waan karaadhaaf nu barbaachise nuuf galaasan.

Ji'a sadii booddees markaba Iskindriiyaa, isa ji'a gannaa biyya Malaaxiyaa ba'een kaanee adeemne; markabichi sun bifa ilmaan Zeos isa Waaqayyo tolfamaa mataa isaa irraa qaba ture.
Nuyi mandara Seraakusitti gallee, guyyaa sadiif achi turre.
Achii immoo naannofnee, mandara Reegiyos geenye. Borumtaa qilleensi gara mirgaa qilleensa'uu jalqabnaan, guyyuma lammaffaatti mandara Photiyoli jedhamu iddoo buufata markabaa dhufne;
Mandara sanatti amantoota tokko arganne; isaan torban tokko akka isaan bira teenyuuf nu waaman. Utuma akkas jennuu mandara Roomaatti galle.
Amantoonni mandara Roomaa waa'ee keenya dhaga'anii, kaan hamma gabaa Aphiyositti, kaan immoo hamma iddoo "Tirees Tabeernee" jedhamu tokkootti nu simuudhaaf dhufan; Phaawulos yommuu isaan arge, Waaqayyoon galateeffate, in jajjabaates.
Mandara Roomaa yommuu geenyes, [angafni dhibbaa warra hidhaa harka isaa turan, ajajjuu buufata warra loltuutti dabarse], Phaawulos immoo loltuu isa isa eeguu wajjin mana dugda bitatee akka taa'uuf dhiise.

Guyyaa sadii booddee Phaawulos dura-buutota Yihudoota mandara Roomaa walitti waamsise. Isaan walitti qabamnaan, Phaawulos, "Jarreen obboloota nana, waan tokko illee saba keenya irratti, seera muka abbaa keenyaa irrattis utuun yakka hin hojjetin, hidhameen Yerusaalemii harka warra Roomaatti dabarfamee kenname.
Warri Roomaa immoo na qoranii, yakki du'a anatti farachiisu ana irraa dhibnaan, akkasumatti gad na dhiisuu barbaadan.
Warri Yihudootaa garuu dubbii kanaan waan mormaniif, mootii warra Roomaa dhageessifachuudhaaf nan giddisiifame; kun garuu waan ani ittiin saba koo hadheessu qabaadheef miti.
Sababii kanaaf isin argee, isinii wajjin dudubbachuudhaaf isin waameera; anoo isa namoonni Israa'el abdataniif jedheetan fuuncaa kanaan hidhamee jira" jedhee isaanitti dubbate.
Warri inni itti dubbate sun garuu, "Nuyi biyya Yihudaatii waa'ee keetiif caaffata hin arganne; yookiis obboloota achii keessaa, dhufee waa'ee keetiif waan hamaa kan hime yookiis kan dubbate tokko illee hin jiru.
Haa ta'u iyyuu malee, waan ati yaaddu utuu si irraa dhageenyee in jaallanna turre; warra amantii keenya irraa addaan cabsate kanaan garuu, iddoo halletti akka ittiin Morman in beekna" ittiin jedhan.
Jarri Phaawulosii wajjin dhaaba godhatanii, baay'atanii mana inni taa'u dhufan. Phaawulos immoo ganamaa hamma galgalaatti yaada isaa isaanitti mul'isee, waa'ee mootummaa Waaqayyoo isaanitti dhugaa ba'e. Inni macaafa Museetii fi macaafota raajotaa keessa isaan hubachiisuudhaan, waa'ee Yesus tole isaan jechisiisuu yaale.
Isaan keessaa kaan dubbii Phaawulos dubbateen tole jedhan, kaan garuu hin amanne.
Wal dhabanii utuu isaan achii hin ka'in, Phaawulos dubbii tokkicha kana isaanitti dubbate; "Hafuurri qulqulluun afaan Isaayaas raajichaan abboota keessanitti,
'Gara saba kanaa dhaqi jedhiinis, dhaga'uu in dhageessu,

Yaadni garaa saba kanaa hubachuu dadhabeera; gurra isaanii cuqqaalaniiru, ija isaaniis dununfachiisaniiru. Silaa'oo, ija isaaniitiin in argu, gurra isaaniitiinis in dhaga'u turan;yaada garaa isaaniitiin in hubatu, gara koottis in deebi'u turan; ani immoo isaan nan fayyisan ture' yommuu jedhe ba'eessa dubbate.
Egaa fayyisuun Waaqayyoo kun, warra saba isaa hin ta'iniif akka darbe beekaa; isaan immoo in dhaga'u" jedhe.
[Erga inni kana jedhee booddees, warri Yihudootaa waliin morkachaa isa biraa adeeman.]
Akkasitti Phaawulos waggaa lama guutuu mana ofii isaatii dugda bitate keessa taa'ee, warra gara isaa dhufan hundumaa in simata ture.
Ija jabina guutuudhaan, dhowwaa malees mootummaa Waaqayyoo in lallaba, waa'ee Yesus Kristos gooftichaas in barsiisa ture.



Ani Phaawulos hojjetaan Yesus Kristos ergamaa ta'uudhaaf waamamee, wangeela Waaqayyoos lallabuudhaaf addaan kanan baafame kana caafuu koo.
Wangeelli kun isa Waaqayyo duraan dursee karaa raajota isaatii caaffata qulqullaa'aa keessatti abdachiisee dha.
Inni waa'ee ilma isaa isa akka fooniitti sanyii Daawit keessaa dhalatee dubbate.
Akka qulqullummaa isaa isa hafuuraatti immoo, warra du'an keessaa ka'uudhaan Yesus Kristos gooftaan keenya ilma Waaqayyoo ta'uun isaa humnaan beeksifameera.
Ulfina maqaa isaatiif saba lafa irraa hundumaa gara amantiitti, gara abboomamuuttis geessuudhaaf ayyaanni ergamoota ta'uu, isumaan nuuf kennameera.
Isinis immoo warra kan Yesus Kristos ta'uudhaan waamaman sana keessa jirtu.
Ammas isin warra Roomaa jiraattan, warra Waaqayyo jaallatee isaaf akka qulqullooftaniif isin waame hundumaan, "Waaqayyo abbaan keenya, gooftaan keenya Yesus Kristosis ayyaana, nagaas isiniif haa kennu! jedheetan nagaa koo isiniif dhi'eessa.

Duraan dursee, amantiin keessan guutummaa biyya lafaatti waan beekameef sababii hunduma keessaniitiif jedhee, Yesus Kristosiin Waaqayyo koo nan galateeffadha.
Ani wangeela ilma isaatii lallabuudhaan garaa koo guutuudhaan Waaqayyoof nan hojjedha; inni ani hojjedhuuf kunis yeroo hundumaa kadhata koo keessatti akkan isin yaadadhu in beeka.
Waaqayyo, jaalala isaa yoo ta'e, dhufee isin arguuf akka ana dandeessisuuf nan kadhadha.
Ani kennaa hafuuraa isiniin ga'uudhaan akka isin ittiin jabaattaniifan isin arguu yaada.
Caalaadhumatti iyyuu amantii waliitiin; akka jajjabeeffamnu, kana jechuunis isin amantii kootiin, anis amantii keessaniin akka wal jajjabeessinuuf.
Yaa obboloota ko, yeroo baay'ee dhufee isin arguudhaaf akeekuu koo akka beektan nan jaalladha; garuu yeroo hundumaa hamma ammaatti ittifameera. Saba Waaqayyoo warra hin ta'in, warra biraa keessatti akkuman hojjedhe, hojii ija qabu isin gidduuttis hojjechuufan ture.
Ani saba hundumaafuu, warra Giriikotaa fi warra Giriikota hin ta'iniifis, warra beektotaa fi warra wallaalotaafis kanan itti gaafatamu gatiitu ana irra jira;
kaanaaf, ani isin warra Roomaa jiraattanitti immoo Wangeela lallabuudhaaf dhimmamaa dha.

Ani wangeelatti hin yeella'u, inni humna Waaqayyo isa warra amantii qaban hundumaa, duraan dursee warra Yihudootaa akkasumas warra Giriikotaa fayyisuu dha.
Qajeelummaan Waaqayyo namaaf kennu amantii irra in dhaabata gara amantiittis nama in geessa. Kunis wangeela keessatti in mul'ata; akkuma caafamee jiru immoo, "Namni amantiidhaan fuula Waaqayyoo duratti qajeelaa ta'e jireenya dhugaa in jiraata.

Dheekkamsi Waaqayyoo, Waaqayyo malee jiraachuu fi jal'ina namootaa hunduma irratti waaqa irraa in mul'ata, isaanoo jal'ina isaaniitiin dhugaa gad in ukkaamsu.
Waa'ee Waaqayyootiif beekuun kan namaaf danda'amu isaaniifis hubatamaa dha, kanas Waaqayyo ofii isaa isaanitti hubachiiseera.
Bifni isaa ijaan hin argamne; garuu humni isaa inni bara baraa, waaqummaan isaas erga biyyi lafaa uumamee jalqabee waan inni uume irratti qalbifatamee yaadatti argamuu in danda'a; kanaafis waan itti qabatan hin qaban.
Waaqayyoon utuma beekanii, akka Waaqayyootti ulfina hin laanneef, galatas isaaf hin galchine; garuu yaada isaaniitiin waan waa'ee hin baafne duukaa bu'an, sammuun isaanii inni duudaanis in dukkaneeffame.
Ogeessota utuma ofiin jedhanii gowwooman;
ulfina Waaqayyo isa hin duunee, bifa nama isa du'uutti, bifa simbirrootaatti, bifa bineensa miilla afuriitti, bifa warra lafa irra munyuuqaniittis diddiiran.
Kanaafis Waaqayyo kajeellaa garaa isaaniitiin xuraa'ummaatti, walii isaanii gidduuttis dhagna isaanii salphisuutti dabarsee isaan kenne.
Isaan dhugaa waa'ee Waaqayyoo sobatti diddiiraniiru; Waaqayyoon isa hundumaa uume dhiisanii, uumamaaf sagadanii, hojjetaniif. Waaqayyo garuu bara baraan galateeffamaa dha! Ameen.
Sababii kanaaf Waaqayyo kajeellaa nama salphisutti dabarsee isaan kenne; dubartoonni isaaniis karaa ittiin fedha fooniitiif dhiiraa wajjin wal bira ga'an isa uumamaan kennameef dhiisanii, gara isa uumamaan isaaniif hin kennaminitti diddiiratan.
Warri dhiiraas akkasuma karaa ittiin fedha fooniitiif dubartootaa wajjin wal bira ga'an, isa uumamaan kennameef dhiisanii, kajeellaa walii isaaniitiin gubataniiru; warri dhiiraas walii isaanii gadhoomsanii, beekaa karaa irraa jal'isuu isaaniitiif adaba dhagna isaanii akka ta'utti fudhataniiru.
Isaan Waaqayyoon beekuu, dubbii qajeelaatti waan hin lakkaa'iniif, Waaqayyo immoo yaada jal'aadhaa fi, waan namni hin hojjenne hojjechuutti dabarsee isaan kenne.
Isaan jal'ina, hammina, sassata, gadhummaa hundumaan guu-tamanii turan. Kanaanis guutamanii in hinaafu, in ajjeesu, nama in lolu, in gowwoomsu, warra kaaniif isa gadhee in hawwu, dhoksaa namaa in mul'isu;
in hamatu, Waaqayyoon in jibbu, humnaan nama irratti in ka'u, in afuufamu, of in jaju, hamaa lafaa fuudhanii in bixxilu, warra isaaniif hin abboomaman.
Qalbii hin qaban, waan dubbatan hin eegan, jaalala of keessaa hin qaban, oo'as hin qaban.
Akka abboommii Waaqayyootti warra kan akkasii godhaniif duuni akka isaaniif ta'u, in beeku. Haa ta'u iyyuu malee, ofii isaaniitii kan akkasii in godhu; kana gochuu isaanii duwwaas utuu hin ta'in, warra kana godhaniin "Ba'eessa gootan" in jedhu.
Kanaafis ati yaa isa nama biraatti faradduu, waan itti qabattu hin qabdu! Ati inni namatti faraddu, isuma namichi sun hojjete waan hojjettuuf, firdii isatti faraddeen ofitti in faradda.
Nuyi garuu firdiin Waaqayyoo inni warra waan akkasii hojjetan irratti dhufu qajeelaa akka ta'e in beekna.
Ati yaa namana! Warra waan akkasii hojjetanitti faradda, ofii keetii immoo isuma sana yommuu gootu, firdii Waaqayyoo jalaa baqattee kan baatu sitti fakkaataa?
Yookiis baay'ina gaarummaa isaa, obsa isaa, siif danda'uu isaa salphaatti ilaaltaa ree? Gaarummaan Waaqayyoo gara geddarannaa yaada garaatti akka si geessu hin hubattuu ree?
Mata-jabina keetii fi yaada garaa keetii geddarachuu diduu keetiin garuu, guyyaa dheekkamsaatiif guyyaa firdiin Waaqayyoo inni qajeelaan itti mul'atuuf dheekkamsa of irratti walitti in qabda;
Waaqayyo nama hundumaafuu adda addaan akkuma hojii isaatti gatii in kennaaf.
Inni warra obsaan waan gaarii hojjechaa, guddina, ulfina hin darbine, jireenya hin badnes Waaqayyo biraa argachuu barbaadaniif jireenya bara baraa in kennaaf   Namoota warra ofittoo warra dhugaadhaaf abboomamuu didanii, seera Waaqayyoo malee jiraachuudhaaf abboomamanitti garuu in dheekkama, isaan in ifatas.
Dhiphinnii fi gidiraan lubbuu nama hamaa godhu hundumaatti in dhufa; kunis duraan dursee nama Yihudii irratti akkasumas nama Yihudii hin ta'in irratti in dhufa.
Guddinni, ulfinni, nagaanis nama waan gaarii hojjetu hundumaaf in kennama; kunis duraan dursee nama Yihudiitiif akkasumas nama Yihudii hin ta'iniif in kennama.
Waaqayyo nama wal hin caa chisu.
Warri seera utuu hin qabaatin yakkan hundinuu, seerichi utuu hin ilaalamin in dhumu; warri seera qabaatanii yakkan hundinuu, seerichaan isaanitti in faradama.
Warri seera dhaga'an Waaqayyo duratti qajeelota hin ta'an, waan seerichi abboomu warri godhan garuu qajeelota in ta'u.
Yihudoota kan hin ta'in warri seericha hin qabne, uumama isaaniitiin waan seerichi isaan irraa barbaadu yeroo hojjetan, yoo seericha hin qaban ta'e iyyuu isaan ofuma isaanii keessaa seera qabu.
Isaan, hojiin seerichi abboomu garaa isaanii keessatti akka caafamee jiru in argisiisu; dhageettiin garaa isaanii akkasumas yaadni garaa garaa takka takka isaan hadheessan, takka takka immoo isaaniif falman, waa'ee kanaaf dhugaa ba'uu isaanii ti.
Akka wangeela ani barsiisuutti, guyyaa Waaqayyo harka Yesus Kristosiin dhoksaa namootaa bakkee baasee faradutti, wanti kun in beekama.

Ati garuu "Ani Yihudii dha ofiin jetta, seerri anaaf jira jettee in amanatta, "Waaqayyo dhuunfaa kooti" jettee of in jajja.
Jaalala Waaqayyoo beekta; seerichaan barsiifamtee, isa ta'uu fi isa hin taane gargar baaftee in himta.
Jaamotaaf karaa argisiisaa, warra dukkana keessa jiraniif ibsaa akka taate of amanatta.
Seericha keessattis beekumsaa fi dhugaa isa bifa macaafaatti qophaa'e waan argatteef, gowwoota in gorsita, wallaalotas in barsiifta.
Yoo akkas ta'e immoo, ati warra kan biraa kan barsiiftu, ofii kee immoo hin barsiiftuu? "Hin hatin!" jettee utuma lallabduu, ofii keetii immoo in hatta mitii?
"Hin ejjin!" in jetta, ati immoo in ejjita mitii? Ati waaqayyolii tolfaman in ciiggaata, galma isaanii immoo in saammatta mitii?
Seera Waaqayyoo qabaachuu keetiin of in jajja, seericha cabsuu keetiin immoo maqaa Waaqayyoo in salphifta mitii?
Akkuma caafamee jiru, "Sababii keessaniif maqaan Waaqayyoo warra saba Waaqayyoo hin ta'in gidduutti in arrabsama" in jedha.
Waan seerichi abboomu hundumaa yoo goote, dhagna-qabaan siif waa'ee in baasa; seericha irra yoo daddarbite garuu, dhagna qabachuun kee akka waan dhagna hin qabatin hafteetti in lakkaa'ama.
Namni dhagna hin qabatin immoo waan seerichi gaafatu yoo eege, dhagna hin qabatin hafuun isaa akka dhagna qabaatti hin lakkaa'amuufii ree?
Egaa namni akka uumametti utuu dhagna hin qabatin hafee waan seerichi abboomu raawwatu, sitti in farada, ati seericha caafame utuu qabduu, utuma dhagna qabattuus seericha irra in daddarbita.
Namni bifa isa bakkeetti mul'atuun Yihudii waan ta'eef, Yihudii dhugaa hin ta'u; dhagna-qabaan fooniis dhagna-qabaa dhugaa hin ta'u.
Namni keessa namummaa isaatii isa bakkeetti hin mul'anneen Yihudii ta'e garuu,Yihudii dhugaa dha; dhagna-qabaan yaada garaa namaas dhagna-qabaa isa dhugaa dha; kunis hojii hafuura Waaqayyoo ti malee, hojii seericha isa caafamee miti. Namni akkasii kun Waaqayyo biratti malee, namoota biratti hin jajamu.


Egaa Yihudiin caalmaa maalii qaba ree? Yookiis bu'aan dhagna-qabaa maali ree?
Karaa kam iyyyu bu'aa baay'ee qaba, bu'aa kana keessaa inni caalu, sagaleen abdii Waaqayyoo Yihudootatti hadaraa kennamuu isaa ti.
Isaan, keessaa kaan yoo hin amanamne ta'an immoo attam ta'a ree? Amanamuu dhabuun isaanii immoo, amanamummaa Waaqayyoo oolchaa ree?
Kun raawwatee ta'uu hin danda'u; namni eenyu illee sobaa yoo ta'e iyyuu akkuma caaffanni qulqullaa'an, "Ati dubbii kee hundumaan dhugaa akka argatuutti, yeroo si hadheessanittis akka irra aantutti" jedhu, Waaqayyo dhuga-qabeessa.
Garuu jal'inni keenya qajeelina Waaqayyoo mul'isuudhaaf hojjeta yoo ta'e, nuyi maal jenna ree? Waaqayyo yeroo nutti dheekkamu jal'ina hin hojjetuu ree? Kanas akka yaada namaattan dubbadha.
Kun raawwatee ta'uu hin danda'u! Silaa immoo Waaqayyo attamitti biyya lafaatti farada ree?
Garuu soba kootiin dhugaan Waaqayyoo caalaa mul'atee, ulfina kennisiisaaf yoo ta'e, maaliif ammuma iyyuu akka cubbamaatti yakki anatti muramaa jira ree?
Yoos immoo gaariin akka dhufuuf hamaa in hojjenna hin jennuu ree? Kaan akkas jechuu isaa ti jedhanii maqaa koo balleessaniiru, isaan akkasiitti yakka muruun garuu qajeelaadha.

Egaa nuyi warri Yihudootaa caalmaa qabna moo ree? Waawuu, karaa, tokko illee hin qabnu; anoo kanumaan dura Yihudoonni, Yihudoota warri hin ta'in hundinuus humna cubbuu jala akka jiran mul'iseera.
Caaffanni qulqullaa'aan, "Namni qajeelaan hin jiru,  lakkii, tokko illee hin jiruu.
Namni tokko iyyuu hin hubatu,  namni tokko illees Waaqayyoon hin barbaadu;
namoonni hundinuu karaa Waaqayyoo irraa goraniiru,  ergaan-takkaa warra dhimma hin baafne ta'aniiru;  namni gaarii hojjetus, tokko illee hin jiru,
afaan, isaaniitiin gara awwaala banamaatti nama geessu,  arraba isaaniitiin in gowwoomsu;  hadhaan mar'ataa hidhii isaanii jala jira.
Afaan isaanii abaarsaa fi dubbii hadhaa'aadhaan guutuu dha;
miilli isaanii dhiiga dhangalaasuutti ariifataadha,
karaa isaan irra darban irra diiguu fi gadadchuutu jira;
isaan karaa, nagaa immoo hin beekan;
Waaqayyoon sodaachuun yaada isaanii keessa hin jiru" jedha.
Ammas seerri waanuma jedhu, warra seera jala jiranitti akka dubbatu nuyi in beekna; kanas nama hundumaa afaan qabachiisuudhaaf, guutummaa biyya lafaas firdii Waaqayyoo jala galchuudhaaf in dubbata.
Egaa nama kan ta'e tokko illee wanta seerri nama irraa barbaadu gochuudhaan Waaqayyo duratti qajeelaa hin ta'u. Seerri cubbuun maal akka ta'e nama hubachiisa.
Amma garuu karaa seerichaa utuu hin ta'in karaan namni ittiin qajeelaa ta'u Waaqayyo biraa mul'ateera; seerrii fi raajonni karaa kanaaf dhugaa ba'aniiru.
Namni Yesus Kristositti amanuudhaan fuula Waaqayyoo duratti qajeelaa in ta'a; kana irrattis warra amanan hundumaaf garaa garummaan hin jiru.
Hundinuu yakkaniiru, ulfinni Waaqayyoos isaanitti hir'ateera.
Isaanumti immoo ayyaana Waaqayyoo isa karaa furii Yesus Kristos tola isaaniif kennameen, qajeelota in ta'u.
Inni dhiiga isaa dhangalaasee du'uudhaan warra isatti amananiif mi'a araaraa haa ta'uuf, Waaqayyo isa dhaabe. Waaqayyo ofii isaa qajeelaa akka ta'e mul'isuudhaaf kana godhe; obsa isaatiinis cubbuu namoonni kanaan dura hojjetan irra darbeeraaf.
Bara sanaattis Waaqayyo qajeelummaa isaa argisiisuuf inni ofii isaa qajeelaa ta'uu isaa, nama Yesusitti amanus qajeelaa gochuu isaa mul'iseera.
Egaa maaliin of jajna ree? Waan ittiin of jajnu tokko illee hin qabnu, seera maaliitiin dhabna? Akka abboommii seeraatti hojjechuudhaanii? Waawuu, akka abboommii amantiitti jiraachuudhaan malee.
Namni waan seerri abboomu hojjechuudhaan utuu hin ta'in, amanuu duwwaadhaan Waaqayyo duratti qajeelaa akka ta'u cimsinee in barsiifna.
Waaqayyo keenya Waaqayyo warra Yihudootaa duwwaa dha moo? Saba warra Yihudoota hin ta'iniifis Waaqayyo mitii ree? Eyyee, inni saba warra Yihudoota hin ta'iniif immoo Waaqayyoo dha.
Waaqayyo tokkicha erga ta'ee, saba Yihudootaa warra dhagna qabatan amantii isaaniitiin, saba warra kaan warra dhagna hin qabatinis amantiidhuma isaaniitiin qajeelota isaan in godhata.
Egaa immoo amantii kanaan seera diigna jechuu dha moo ree? Waawuu, kun raawwatee ta'uu hin danda'u, jabeessinee dhaabna malee.
Kana irratti waa'ee Abrahaam abbaa sanyii keenyaa maal jenna ree? Waaqayyo duratti maal argate?
Abrahaam waan hojjeteen qajeelummaan utuu lakkaa'ameeraaf ta'ee, Waaqayyo duratti yoo ta'uu dhaabaate iyyuu, kan ittiin of jaju in qabaata ture.
Caaffanni qulqullaa'aan waa'ee isaa maal jedharee? "Abrahaam Waaqayyoon amanate, kunis qajeelummaatti lakkaa'ameef" jedha.
Beenyaan nama hojjeteef baafamu, gatii argachuun isaaf ta'utti lakkaa'ama malee, akka kennaa tolaatti hin lakkaa' amu.
Namni akka seerri abboomutti hin hojjenne garuu Waaqayyo irraa fagaachuu isaa beekee, Waaqayyo isa qajeelaa nama godhutti yoo amane, amantiin isaa qajeelummaatti in lakkaa'amaaf.
Namni, waan seerichi abboomu utuma hin hojjetin Waaqayyo qajeelummaa lakkaa'uuf, gammachuu akka qabu Daawit dubbateera,
"Warri seera irra daddarbuun isaanii dhiifameef,warri cubbuun isaanii akka deebi'ee hin argamne  godhameef haa gammadan!
Namni gooftichi cubbuu isaa itti hin lakkoofne haa gammadu" jedhe.
Nuyi, "Amantiin Abrahaamiif qajeelummaatti lakkaa'ame" jenna'o, gammachuun kun warruma dhagna-qabatan duwwaadhaaf moo yookiis warra dhagna hin qabatiniifis in ta'a ree?
Egaa attamitti lakkaa'ameef? Erga inni dhagna qabatee moo yookiis utuu inni dhagna hin qabatin? Erga inni dhagna-qabate miti, utuu inni dhagna hin qabatin lakkaa'ameef malee.
Abrahaam utuu dhagna hin qabatin qajeelummaa amantiidhaan argatee, isa argate kana cimsuudhaafis dhagna-qabaa akka milikkitaatti fudhate; karaa kanaan warra utuu dhagna hin qabatin amanan hundumaaf qajeelummaan akka lakkaa'amuuf abbaa isaanii ta'e.
Inni warra dhagna qabataniifis abbaa ta'eera, isaan keessaa iyyuu warra dhagna-qabaa duwwaa utuu hin ta'in, warra karaa amantii isa abbaan keenya Abrahaam utuu dhagna hin qabatin irra adeeme irra faana isaa duukaa bu'aniifis abbaa ta'e.
Abdiin Abrahaamiif yookiis sanyii isaatiif kenname, biyya lafaa akka dhaaluuf; kunis Abrahaam seera waan eegeef utuu hin ta'in, amantiidhaan qajeelummaa waan argateef isaaf kenname.
Namoonni seericha eeguudhaan dhaala sana argatu yoo ta'e, amantiin namaa akkasumaan, abdiin Waaqayyoos gatii malee in hafa.
Seerri dheekkamsa Waaqayyoo in fida, garuu utuu seerri hin jiru ta'ee, seera irra darbuunis hin jiru ture.
Kanaafis abdichi ayyaana irraa kan ka' e, sanyii isaa hundumaafis kan eegamu akka ta'uuf amantii irra in dhaahate. Kunis warra seera eeguutti qabaman duwwaaf utuu hin ta'in, warra akka Abrahaam amananiifis immoo in eegama; Abrahaam abbaa hunduma keenyaa ti.
Abdiin kun fuula Waaqayyoo dura jira, "Saba baay'eedhaaf abbaa akka taatuuf ani si dhaabeera" kan jedhu caafameera. Abrahaam immoo Waaqayyo isa warra du'an jiraachisu, isa waan hin jirre akka jiraatu godhutti amaneera.
Abrahaam akka yaada namaatti waan hin abdachiifne in abdate; "Sanyiin kee akkas in baay'ata" akkuma jedhames abbaa saba baay'ee akka ta'u amane.
Inni, dhagni isaa akka du'e, nama waggaa dhibba guutuu ga'e ta'uu isaa, gadameessi Saaraas akka waan du'ee ta'uu isaa heduudhaan amantiitti hin laafne.
Inni amantiitti jabaatee Waaqayyoof hooqubaa dhi'eesse malee, amanuu dhabuudhaan abdii Waaqayyo kenneef hin dhabne.
Waaqayyo waan abdachiise gochuudhaaf immoo akka danda'u inni guutummaatti hubateera.
Kanaaf iyyuu, "Qajeelummaatti isaaf lakkaa'ame" jedhame.
Inni "Isaaf lakkaa'ame" jedhu Abrahaam duwwaadhaaf caafame miti.
Nuyi warra amannuufis immoo akka lakkaa'amu caafameera, nuyis Waaqayyo isa gooftaa keenya Yesusin warra du'an keessaa kaasetti in amanna.
Yesus irra-daddarbaa keenyaaf du'atti dabarfamee kenname; qajeelummaa akka argannuufis du'aa kaafame.
Kanaafis amantiidhaan qajeelota erga taanee, gooftaa keenya Yesus Kristosiin Waaqayyo biratti nagaa qabna.
Karaa isaa ayyaana isa amma miyeeffachaa jirru kanatti amantiidhaan dhi'aachuu arganneerra; abdii ulfina Waaqayyoo irraa hirmaachuu keenyaas gammachuudhaan in himanna.
Kana malees immoo gidiraan obsa akka fidu beeknee, gidiraa nutti dhufes gammachuudhaan in himanna.
Obsi qoramanii ba'uu fida, qoramanii ba'uunis abdii fida.
Sababii Waaqayyo, jaalala isaa isa karaa hafuura qulqulluu nuuf kenname, garaa keenya keessatti dhangalaaseef, abdiin immoo nu hin yeellaasisu.
Nuyi amma illee of-dadhaboo taanee utuu jirruu yeroon yaadame yommuu ga'etti Kristos warra akkuma keenya Waaqayyo irraa fagaatan hundumaaf du'e.
Tarii namni, nama waan gaarii godhe tokkoof du'uuf fedha qaba ta'a malee, nama qajeelaadhaaf waan du'uuf hin fakkaatu.
Waaqayyo garuu, utuma nuyi cubbamoota taanee jirruu, Kristos nuuf du'uu isaatiin hammam akka nu jaallate in argisiisa.
Kanaafis amma nuyi dhiiga isaa isa dhangala'een qajeelota erga taanee, hammam caalaatti isumaan immoo dheekkamsa Waaqayyoo jalaa ooluuf jirra!
Nuyi amma illee diinota utuma jirruu, du'a ilma isaatiin Waaqayyotti erga araaramnee, amma immoo nuyi warri isatti araaramne jireenya isaatiin hammam caalaatti ooluuf jirra!
Kana duwwaas miti, gooftaa keenya Yesus Kristosiin amma araara waan qabnuufis Waaqayyotti gammaduu keenya in himanna malee.
Egaa cubbuun karaa nama tokkoo biyya lafaatti akkuma dhufe, duunis karaa cubbuu akka gale, akkasumas namoonni hundinuu waan yakkaniif duuni sanyii namaa hundumaa wal ga'e.
Utuma seerichi hin kennamin iyyuu cubbuun biyya lafaa irra jira ture; garuu lafa seerri hin jirretti cubbuun hin lakkaa'amu.
Haa ta'u iyyuu malee, bara Addaamii jalqabee hamma bara Museetti duuni nama hundumaa irratti mo'e; warruma sanyii irra-daddarbaa Addaamiin hin yakkin irratti iyyuu mo'eera, Addaam fakkeenya isa dhufuuf jedhu sanaa ture'o.
Kennaan Waaqayyo tola kenne garuu, akka irra-daddarbaa sanaa miti. Namoonni baay'een irra-daddarbaa nama tokkootiin yoo du'an, ayyaanni Waaqayyoo fi kennaan tolaa inni isa irra guddaa caalu immoo Yesus Kristos namicha tokkicha sanaan namoota baay'eedhaaf in argama.
Wanti kennaan Waaqayyoo inni tolaa kun fidu immoo, akka isa cubbuun nama tokkoo fide sana miti. Irra-daddarbaa namicha tokkicha sanaa irratti firdiitu kenname; firdichis yakka kan muru ture. Irra-daddarbaa namoota baay'ee irratti garuu kennaa tolaatu kenname kennaan sunis qajeelummaatti kan geessu ture.
Irra-daddarbaa nama tokkootiin, sababii nama tokkicha sanaaf duuni erga mo'ee, warri qajeelummaa argatan immoo Yesus Kristos namicha tokkicha sanaan hammam guddaa caalchisanii jireenyatti haa mo'an ree! Isaan ayyaana Waaqayyoo fi kennaa tolaa hamma isaan irraa hafutti fudhataniiru.
Egaa akkuma irra daddarbuun nama tokkichaa nama hundumaatti yakka mursiise, qajeelchuun nama tokkoo immoo namoota hundumaa firdii qajeelummaa argachiisee in jiraachisa.
Akkuma abboomamuu diduu nama tokkootiin baay'een cubbamoota ta'an, abboomamuu nama tokkootiin immoo akkasuma baay'een qajeelota in ta'u.
Seerri irra-daddarbaa baay'isuudhaaf gidduu lixe; garuu lafa irra-daddarbuun baay'atetti immoo ayyaanni Waaqayyoo caalaatti baay'ate.
Akkuma cubbuun karaa du'aa mo'e, ayyaannis karaa gooftaa keenyaa Yesus Kristos gara jireenya bara baraatti nu geessuudhaaf qajeelummaadhaan in mo'a.
Egaa ayyaanni Waaqayyoo akka baay'atuuf, cubbuutti jiraachuu itti fufna jennaa ree?
Kun matumaa hin ta'u! Nuyi warri cubbuu jalaa duune, si'achi attamitti cubbuu jala jiraanna ree?
Yookiis nuyi warri Kristos Yesusitti dabalamuudhaaf cuuphamne, du'a isaattis isatti dabalamuudhaaf akka cuuphamne in wallaaltanii ree?
Nuyi cuuphamuudhaan du'a isaatti isatti dabalamnee isaa wajjin awwaalamneerra; Kristos humna abbaa isa ulfina-qabeessaan warra du'an keessaa akkuma kaafame, nus immoo jireenya haaraatti in jiraanna.
Akkuma du'a isaatti isaa wajjin walitti dabalamne, akkasuma du'aa ka'uu isaattis isaa wajjin walitti in dabalamna.
Nuyi deebinee garba cubbuu akka hin taanetti, dhagni inni cubbuu hojjetu akka badduu baafamuuf, namummaan keenya inni moofaan isaa wajjin akka fannifame in beekna.
Namni yommuu du'u humna cubbuu jalaa in ba'a.
Kristosii wajjin yoo duune garuu, Kristosii wajjin immoo akka jiraannu in amanna.
Kristos warra du'an keessaa erga kaafamee, deebi'ee akka hin duune, duunis si'achi isa irratti gooftummaa akka hin qabne beekna.
Du'a al tokko, waa'ee cubbuutiif du'e; jireenya isaa ammaa immoo Waaqayyoof in jiraata.
Isinis immoo akkasuma akka warra cubbuu jalaa du'anii, karaa Kristos Yesus Waaqayyoof jiraataniitti of lakkaa'aa!
Ammas cubbuun warra kajeellaa fooniitiif abboomaman akka isin hin godhannetti, dhagna keessan isa du'e keessatti isa hin moosisinaa!
Bu'aa dhagna keessanii mi'a jal'inaa gochuudhaaf harka cubbuu jala hin galchinaa! Garuu akka namoota warra du'a keessaa ba'anii jireenya argataniitti, Waaqayyoof of kennitanii, bu'aa dhagna keessanii mi'a qajeelinaa gochuudhaaf harka Waaqayyoo jala galchaa!
Isin seera jalatti qabamtanii kan jiraattan utuu hin ta'in, ayyaana Waaqayyoo jala waan jiraattaniif cubbuun isin irratti gooftummaa hin qabaatu.

Egaa seera jalatti qabamnee kan jiraannu utuu hin ta'in, ayyaana Waaqayyoo jala waan jiraannuuf, cubbuu hojjennuu ree? Kun matumaa hin ta'u.
Waan tokko of irratti gooftaa godhattanii harka isaa jala yoo of galchitan, isin wanta sanaaf garba akka taatan hin beektanii ree? Cubbuudhaaf yoo abboomamtan du'aaf, Waaqayyoof yoo abboomamtan qajeelinaaf in bultu.
Waaqayyoon galanni haa ga'u! Isin dur garboota cubbuu turtan; amma garuu qomoo barsiisa keenyaa isa itti kennamtan sanaaf garaa guutuudhaan abboomamtaniittu.
Cubbuu jalaa luba baatanii, hojjetaa qajeelinaa taataniittu.
Sababii dadhabbii keessaniif jedhee akka isin hubattanitti nan dubbadha; akkuma kanaan dura gad-dhiisatti jiraachuudhaaf bu'aa dhagna keessanii xuraa'ummaadhaa fi seera Malee jiraachuu jala galchitanitti, amma immoo qulqullummaatti jiraachuudhaaf bu'aa dhagna keessanii qajeelina jala galchaa!
Garboota cubbuu yommuu turtan, qajeelinaa fi abboomamuu jalaa baatanii turtan.
Egaa hojiin keessan yeroo sanaa ija attamii kenne ree? Ija inni kenne sanatti amma yeella'aa jirtu; wanti kun hundinuu gara dhumaatti du'atti in geessa.
Amma garuu cubbuu jalaa luba baatanii hojjetoota Waaqayyoo taataniittu, kunis qulqullummaadhaaf ija isiniif godhata, gara dhumaattis jireenya bara baraatti in geessa.
Beenyaan nama cubbuu hojjetuu du'a; kennaan Waaqayyoo inni Kristos Yesus gooftaa keenyaa wajjin tola kennamu garuu jireenya bara baraa ti.

Obboloota ko, isin warra seera hubattanitti nan dubbadha; seerri hamma namni jiru duwwaatti nama irratti gooftummaa akka qabu hin beektanii ree?
Fakkeenyaaf dubartiin heerumte tokko, hamma abbaan manaa ishee jiraatu duwwaatti seeraan itti hidhamtee jirti; abbaan manaa ishee yoo du'e garuu, seera isa ittiin abbaa-manaa ishee sanatti hidhamteettii hiikamuu ishee ti.
Egaa akka kanatti abbaan manaa ishee utuma jiruu, dhiira kan biraa wajjin yoo jiraatte, ejjituu jedhamti; abbaan manaa ishee yoo du'e garuu isheen seera sanattii hiikamteetti, dhiira kan biraatti yoo heerumtes ejjituu hin jedhamtu.
Akkasuma yaa obboloota ko, isin warri bu'aa dhagna Kristos taatanii duutanii turtan, seera isa itti hidhamtanii turtan jalaa hiikamtaniittu! Kanaaf kan nama biraa, kana jechuunis kan isa warra du'an keessaa kaafamee in taatu; kanaan hundumti keenya Waaqayyoof ija in godhanna.
Yeroo nuyi akka fooniitti jiraachaa turre, hawwiin foonii inni cubbuudhaan guute seerichaan toosifamee, du'aaf akka nuyi ija godhannuuf, bu'aa dhagna keenyaa keessaa in hojjeta ture.
Amma garuu seera isa moofaa dur caafame jalatti utuu hin ta'in, jireenya hafuuraa isa haaraa keessatti akka hojjennuuf, isa nu hidhate jalaa duunee, seerattiis hiikamneerra.

Egaa immoo seerri ofuma isaatii cubbuu dha jenna moo ree? Kun matumaa hin ta'u. Haa ta'u iyyuu malee, utuu seerri hin jiraannee ani cubbuu hin beekun ture; utuu seerri "Waan namaa hin hawwin!" hin jenne ta'ee, hawwuun maal akka ta'e hin beekun ture.
Cubbuun garuu abboommiidhaan qabatee hawwii garaa garaa hundumaa na keessaa dammaqse; iddoo seerri hin jirretti cubbuun du'aa dha.
Iddoo seerri hin jirretti ani jiraachaan ture; yeroo abboommichi dhufetti garuu cubbuun in bayyaannate.
Yommus ani nan du'e; abboommichi inni gara jireenyaatti geessuuf ture, gara du'aatti kan na geessu ta'uun isaa argameera.
Cubbuun abboommichaan qabatee, na gowwoomsee, isumaanis na ajjeese.
Seerichi illee ofii isaatii qulqulluu dha, abboommichis qulqulluu, qajeelaa, gaarii dhas.
Yoos immoo waanuma gaariitu du'a anatti fide jechuudhaa ree? Kun matumaa hin ta'u. Cubbuun cubbuu ta'uun isaa, karaa abboommichaas cubbuun hamma malee hammaachuun isaa akka mul'atuuf cubbuudhumti waan gaariidhaan du'a natti fide.

Seerichi seera hafuuraa akka ta'e, nuyi in beekna, ani garuu nama foonii isa cubbuu jalatti gurguramee dha.
Waanan dhimma baasu hin hubadhu; ani waanan jibbun hojjedha malee, waanan jaalladhu hin hojjedhu.
Waanan hin jaallanne nan hojjedha ergan ta'ee immoo, seerri gaarii ta'uu isaatti walii galuu koo ti.
Waanan hin jaallanne kanas cubbuu isa na keessa jirutu na hojjechiisa malee, anatu hojjeta miti.
Waan gaariin tokko illee ana keessa, yookiis namummaa koo isa foonii keessa akka hin jirre ani beeka; ani waan gaarii gochuu utuman jaalladhuu hojjechuu hin danda'u.
Waan gaarii isa ani jaalladhu hin godhu; waan hamaa isa ani hin jaallanne garuu nan hojjedha.
Ammas waanan hin jaallanne yoon godhe, egaa si'achi cubbuu isa na keessa jirutu na hojjechiisa malee, anatu isa hojjeta miti.     Egaa ana isa waan gaarii hojjechuu barbaadutti, wanti hamaan harka kootti dhufuun seera ta'uu isaa nan arga.
Ani keessa namummaa kootiitiin seera Waaqayyootti nan gammada.
Seerri kan biraa immoo bu'aa dhagna kootii keessaa, seera isa yaadni garaa kootii fudhatee wajjin utuu wal loluu nan arga; lola kanaanis seera cubbuu, isa bu'aa dhagna kootii keessatti hojjechaa jiru jalatti na boojisiisa.
Ana nama gadadamaa, foon isa gara du'aatti na geessu kana harkaa eenyutu na baasa?
Karaa gooftaa keenyaa Yesus Kristos Waaqayyoof galanni haa ta'u! Akka kanatti, ani ofii kootii yaada garaa kootiin, seera Waaqayyoof nan hojjedha; namummaa koo isa fooniitiin garuu seera cubbuuf nan hojjedha.

Egaa amma firdiin, warra Kristos Yesusitti qabamanii jiraatanitti faradamu tokko illee hin jiru.
Seerri hafuuraa inni karaa Kristos Yesus nama jiraachisu, seera cubbuu isa du'atti nama geessu jalaa si baaseera.
Sababii nama fooniitiif seerri hojii isaa hojjechuu dadhabe, Waaqayyo ilma ofii isaatii ergee, cubbuu isa nama foonii keessaatti farade; ilmi isaa kun foon isa namni cubbamaan uffatu uffatee, cubbuu balleessuu dhufe.
Wanti seerri nu irraa gaafatu, nuyi warra akka fedha hafuuraatti malee fedha fooniitti hin jiraanne keessatti, akka raawwatamuuf Waaqayyo kana godhe.
Warri akka fedha fooniitti jiraatan, yaada isaanii fedha foonii irra dhaabaniiru; warri akka fedha hafuuraatti jiraatan garuu, waa'ee waan hafuuraa in yaadu.
Yaada ofii fedha fooniitti hidhuun du'a in fida; yaada ofii fedha hafuuraatti hidhuun garuu, jireenya, nagaas in fida.
Akka fedha fooniitti yaaduun diina Waaqayyoo nama godha; yaadni akkasii seera Waaqayyootii wajjin walii hin galu; isaaf abboomamuus hin danda'u.
Warri akka fedha fooniitti jiraatan,Waaqayyoon garaa ciibsuu hin danda'an.
Hafuurri Waaqayyoo yoo dhuguma isin keessa jiraate, isin akka fedha hafuuraatti malee akka fedha fooniitti hin jiraattan; namni hafuura Kristos of keessaa hin qabne, kan Kristos miti.
Kristos isin keessa erga jiraatee, dhagni keessan sababii cubbuutiif du'aa yoo ta'e iyyuu, sababii qajeelummaa argattaniif hafuurichi jireenya isiniif ta'a.
Hafuurri Waaqayyoo inni Yesusin warra du'an keessaa kaase, isin keessa yoo jiraate, inni Kristosin warra du'an keessaa kaase, hafuura isaa isa isin keessa jiraatuun, dhagna keessan isa du'us immoo in jiraachisa.
Egaa obboloota ko, wanti raawwachuun nuuf ta'u yoo jiraate iyyuu, akka fedha fooniitti jiraachuudhaaf isaaf abboomamuun nuuf hin ta'u.
Akka fedha fooniitti yoo jiraattan du'uun keessan beekamaa dha, hafuuraan hojii namummaa keessan isa foonii yoo ajjeeftan garuu in jiraattu.
Warri hafuura Waaqayyootiin geggeeffaman hundinuu ilmaan Waaqayyoo ti.
Hafuurichi isin fudhattan hafuura ilmummaatti guddifamuu ti malee, hafuura garbummaa isa sodaa jalatti isin deebisu miti; hafuura kanaanis, "Abbaa keenya" jennee Waaqayyoon in waammanna.
Hafuurri Waaqayyoo hafuura keenyaa wajjin walii galee, ijoollee Waaqayyoo ta'uu keenya dhugaa in ba'a.
Nuyi ijoollee Waaqayyoo erga taanee, warra waan hundumaa argatan in taana; waan kana hundumaas Waaqayyo biraa in arganna; Kristosii wajjin erga dhiphannee, isaa wajjin immoo ulfaachuudhaaf, waan Kristos argatu hundumaas isaa wajjin in arganna.
Dhiphinni keenya si'anaa kun, ulfina isa nuuf mul'ifamuuf jiruu wajjin wal bukkee qabamee, ilaalamuu akka hin dandeenyetti nan lakkaa'a.
Uumamni hundinuu, mul'achuu ijoollee Waaqayyoo dhimmanii eeggachaa jiru.
Uumamni wanta gatii hin qabne akka ta'u godhameera; inni illee ofii isaatii akkas ta'uu hin barbaanne, garuu isuma isa uumetu akkas isa godhe; haa ta'u iyyuu malee, akkas ta'uun isaa abdii qaba ture.
Uumamni, garbummaa isa wanta badu isa godhe jalaa luba in ba'a; luba ba'uun kun gara birmadummaa ijoollee Waaqayyoo warra ulfina qabaniitti in geessa.
Uumamni hundinuu hamma ammaatti akka aaduu fi akka ciniinsifatu in beekna.
Uumama sana duwwaatu aada miti; nuyi warri hafuura Waaqayyoo akka qabdiitti arganne iyyuu, ilmummaatti guddifamuu, namummaan keenya inni fooniis furamuu, dhimminee yeroo eeggannutti garaa keenyatti in aadna.
Nuyi abdiidhaan fayyine; abdiin ijaan argamu immoo abdii miti; namni waan ijaan argu in abdataa ree?
Wanta ijaan hin argine yoo abdanne garuu, obsaan in eegganna.
Hafuurichis immoo akkuma kanatti dadhabbii keenyatti nu gargaara; nuyi maal kadhachuun akka nuuf barbaachisu akka ta'utti hin beeknu; hafuurichi garuu aaduu isaatiin karaa namni dubbiidhaan mul'isuu hin dandeenyeen nuuf in kadhata.
Hafuurichi akka jaalala Waaqayyootti warra isaaf qulqullaa'aniif in kadhata; Waaqayyo inni garaa namaa fonqolchu immoo, yaada hafuurichaa in beeka.
Waaqayyo warra isa jaallatan karaa hundumaa gargaaree gara gaariitti isaan in geessa; isaanoo warra akka akeeka isaatiitti waamamanii dha.
Warra duraan dursee beekumsa isaatiin fo'ate, fakkaattii ilma isaa isa obboloota baay'eedhaaf angafa ta'uuf jiru, akka ta'aniif yaadaan isaan qabe.
Warra yaadaan isaan qabe immoo waameera; warra waame immoo qajeelota isaan godheera; warra qajeelota godhe immoo ulfinaan isaan ga'eera.
Kana hundumaa irratti Waaqayyo gara keenya erga ta'ee, eenyutu nu irratti ka'a jenna ree?
Waaqayyo ilma isaa utuu hin mararsiifatin hunduma keenyaaf dabarsee erga kennee, waan hundumaas immoo ilma isaa wajjin tola nuuf hin kennuu ree?
Warra Waaqayyo fo'ate eenyutu hadheessa ree? Erga Waaqayyo akka waan balleessaa hin qabneetti isaan lakkaa'ee, kan hadheessu hin jiru.
Eenyutu itti farada ree? Erga Kristos Yesus du'ee kaafamee immoo gara mirga Waaqayyootti argamee Waaqayyoon nuuf kadhatee, kan itti faradu hin jiru.
Eenyutu jaalala Kiristosittii gargar nu baasa? Gidiraan yookiis muddamni, ari'atamuun, beelli yookiis qullaa ta'uun, sodaachifamuun yookiis billaan gargar nu baasuu danda'aa ree?
"Sababii keetiif namoonni guyyaa guyyaatti nu keessaa in ajjeefamu, akka hoolota qalamuuf jedhaniitti lakkaa'amnee jirra" kan jedhu caafameera.
Waan nu irra ga'e hundumaatti garuu, karaa isa nu jaallatee mo'icha guddaa arganna.
Duuni, jireenyi, ergamoonni waaqa irraa, warri bantii waaqaa keessatti aboo qabu jedhamanii sodaataman, wanti amma jiru, wanti dhufuuf jirus hundinuu, wanti humna argisiisuu danda'us, jaalala Waaqayyoottii gargar akka nu hin baafne ani beeka.
Wanti ol ka'ee jiru, wanti gad fagaatee jirus, uumama keessaa wanti biraas, jaalala Waaqayyoo isa karaa gooftaa keenyaa Kristos Yesus nuuf dhufettii, danda'ee gargar nu hin baasu.
Ani Kristosiin dhugaadhuman dubbadha; ani hin sobu, yaadni garaa koos hafuura qulqulluudhaan dhugaa anaaf ba'a.
Wanti ani dubbadhu, wanti yaadni garaa koo dhugaa anaaf ba'us, gadda guddaa akkan qabu, gaddi kunis utuu gargar hin citin garaa koo kan na dhukkubsu akka ta'ee dha.
Isaan in gargaara yoo ta'e, sababii obboloota koo warra foon koo fi dhiiga kootiif jedhee, ofii kootii Kristosittii gargar kutamee utuun abaaramee iyyuu nan jaalladhan ture.
Isaan saba Israa'el; ilmummaan, ulfinni isaa, kakaan yeroo yerootti kakatame, seerri, waaqessuun, abdiin garaa garaas isaaniif kennaman.
Abboonni qomoo kan isaanii ti; akka firooma fooniittis Kristos qomoo isaanii keessaa dhalate. Waaqayyo inni hundumaa gararraa jiru bara baraan haa galateeffamu! Ameen.
Kun garuu dubbiin Waaqayyoo fiixaan ba'uu dadhabe jechuu miti; sanyii Israa'el kan ta'e hundinuu Israa'el dhugaa miti;
sanyii Abrahaam kan ta'e hundinuus ijoollee Abrahaam miti; garuu, "Yisihaqiin sanyiin siif in lakkaa'ama" jedhameera.
Kunis, firooma foonii isa ittiin dhalataniin ijoollee Waaqayyoo ta'u miti, warra abdii Waaqayyootiin dhalatetu sanyii dhugaatti lakkaa'ama malee jechuu dha.
Abdichi, "Yeroo akkasiitti deebi'ee nan dhufa, Saaraanis ilma godhattee na eegdi" kan jedhu ture.
Kana duwwaas miti, Ribqaan ilmaan lakkuu nama tokkoof, innis abaabilii keenya Yisihaqiif in ulfoofte.
Ijoolleen sun utuu hin dhalatin, isaan keessaas tokko illee gaarii yookiis hamaa utuu hin godhin, akeeki fo'annaa Waaqayyoo dhaabataa akka ta'uuf,
akka waamicha isaatiitti malee, akka gochaa namaatti akka hin taane beeksisuudhaaf, "Inni angafni isa quxisuudhaaf in hojjeta" jedhamee haadha isaaniitti himamee ture.
Akkuma caafame, "Ani Yaaqoobin nan jaalladhe, Esaawuu garuu nan jibbe" jedhe.
Egaa karaa Waaqayyoo loogatu jira jenna moo ree? Matumaa kun ta'uu hin danda'u.
Inni Museedhaan, "Namuma ani araara godhuufii barbaaduuf araara nan godhaaf, namuma ani garaa laafuufii barbaaduufis garaa nan laafaaf" jedha.
Kanaafis kun akka araara Waaqayyootti malee, akka jalaala yookiis dhama'a namaatti miti.
Caaffanni qulqullaa'aan Fara'oniin?" Ani maqaan koo lafa hundumaa irratti akka labsamutti, humna koo si irratti argisiisuudhaafan ol si kaase" jedha.
Egaa inni nama barbaaduuf araara in godha, nama barbaadus mata-jabeessa in godha.
Kana irratti ati, "Yoos immoo Waaqayyo attamitti balleessaa nama irraa argata ree? Jaalala isaatiinis eenyutu mormuu danda'a ree?" anaan in jetta.
Garuu nama nana! Kana Waaqayyotti deebisuudhaaf, ati eenyu? Wanti harka namaatiin hojjetame tokko isa hojjeteen, "Maaliif akkasitti na hojjette?" in jedhaanii?
Namni suphee dha'u tokko, suphee kutaa tokko irraa, qodaa mana taa'uuf qodaa lagootti itti hojjetamu dha'uudhaaf aboo qaba mitii ree?
Waaqayyo inni dheekkamsa isaa argisiisuu, humna isaas beeksisuu barbaade, warra akka qodaa dheekkamsaa ta'anii badiisaaf qophaa'an kanaaf; baay'ee obsuu danda'eera yoo ta'e immoo maal ta'inna laata ree?
Akkasumas badhaadhummaa ulfina isaa, namoota akka qodaa araaraa ta'an warra inni duraan dursee ulfinaaf qopheesse irratti, mul'isuudhaaf godheera yoo ta'eo?
Warri qodaatti fakkeeffamnes nuyi; inni warra Yihudoota duwwaa waame utuu hin ta'in, Yihudoota warra hin ta'in keessaas waameera.
Inni macaafa Hose'aa keessatti,  "Warra kan koo hin ta'in, saba koo jedhee, nan waama;biyya hin jaallataminis, Jaallatamtuu koo' jedhee nan waama;
iddoodhuma, 'Isin saba koo miti' jedhamee itti himametti,   'Ilmaan Waaqayyoo jiraataa' jedhamanii in waamamu" jedha.
Isaayaas immoo waa'ee Israa'eliif, "Lakkoobsi ijoollee Israa'el akka cirracha galaana qarqaraa yoo baay'ate iyyuu, isaan keessaa hambaa isaanii duwwaatu oola,
gooftichi dubbii isaa isa sodaachisaa gabaabsee lafa irratti in raawwata" jedhee in labsa.
Akkuma Isaayaas duraan dursee dubbates, "Gooftaan maccaa ijoollee utuu nuuf hin hambifne ta'ee, nuyi akka Sodoom taanee, Gomoraas fakkaannee turre" jedhe.
Egaa amma maal jennu ree? Saba Waaqayyoo warri hin ta'in, qajeelummaa argachuudhaafis warri hin dhama'in, qajeelummaa argataniiru, qajeelummaan isaanii immoo amantii keessaa in argama.
Israa'el warri seera qajeelota isaan godhu argachuudhaaf dhama'an garuu, isa bira hin geenye.
Maaliif isa bira hin geenye? Isaan amantii keessaa utuu hin ta'in akka waan inni hojii keessaa argamuutti waan itti dhama'aniif isa bira hin geenye; isaan "Dhagaa gufannaa" sana irratti gufatan.
Akkuma caafame,"Kunoo, ani dhagaa gufannaa kattaa nama kuffisus Xiyoon keessa nan kaa'a, inni isatti amanatu immoo hin yeella'u" jedhe.
Obboloota ko! Yihudoonni akka fayyan garaa koo hundumaan nan hawwa, isaaniifis Waaqayyoon nan kadhadha.
Isaan waaqayyoof akka hinaafan dhugaa nan ba'aaf; haa ta'u iyyuu malee, Waaqayyoof hinaafuun isaanii akka hubannaa dhugaatti miti.
Qajeelummaa isa Waaqayyo kennu wallaalanii, qajeelummaa mataa isaanii dhaabbachuu yaalaniiru; qajeelummaa isa Waaqayyo namaaf kennu jalas of hin galchine.
Kristos nama amanu hundumaa gara qajeelummaatti geessuudhaan seericha iddoodhaan in ga'a.
Museen waa'ee qajeelummaa isa seera keessaa argamuutiif, "Namni wanta seerichi jedhu godhu, ittiin in jiraata" jedhee caafeera.
Qajeelummaan amantii keessaa argamu garuu, "Kristosin gad fiduudhaaf, 'Eenyutu gara waaqaatti ol ba'a?'
Yookiis immoo, Kristosin warra du'an keessaa ol fiduudhaaf, 'Eenyutu qileetti gad bu'a?' jettee garaa keetti hin yaadin!" jedhe.
Egaa maal godhi jedha ree? "Dubbichi sitti dhi'oo dha; afaan kee keessa, garaa kee keessas jira" jedha; dubbichis dubbii amantii isa nuyi lallabnuu dha.
Yesus gooftaa akka ta'e afaan keetiin yoo beeksifte, Waaqayyo du'aa akka isa kaase immoo garaa keetti yoo amante fayyina bara baraa in argatta.
Namni garaa isaatti amanee qajeelaa ta'a, afaan isaatiinis beeksisee in fayya.
Caaffanni qulqullaa'aan, "Namni isatti amanu hundinuu hin yeella'u" in jedha.
Kanattis warra Yihudootaa fi warra Yihudoota hin ta'in gidduu garaa garummaan hin jiru; innoo gooftaa nama hundumaa ti, warra isa waammatan hundumaafis badhaadhummaa isaa irraa in kenna.
Caaffanni qulqullaa'aan, "Namni maqaa gooftaa waammatu hundinuu in oola" in jedha.
Namoonni immoo, nama itti hin amanne attamitti waammatu ree? Attamittis nama waa'ee isaa dhaga'anii hin beeknetti amanu ree? Namni utuu isaanitti hin lallabin, attamitti waa'ee isaa dhaga'u ree?
Namoonni yoo ergaman malee, attamitti lallabu ree? "Warri oduu gaarii fidanii dhufan maal maal nama gammachiisu!" kan jedhu illee caafameera.
Hundumti isaanii garuu wangeela dhaga'anii hin abboomamne; Isaayaas, "Gooftaa, eenyutu waan nu irraa dhaga'e amane ree?" in jedha.
Egaa amantiin dhaga'uu irraa in dhufa, wanti dhaga'uun ta'u immoo dubbii Kristosiin in beekama.
Amma isaan dhuguma waa'ee kanaa hin dhageenyee ree? jedheen gaafadha. Dhaga'uun isaanii mama hin qabu; caaffanni qulqullaa'aan, "Waan isaan afaan isaaniitiin dubbatan lafa hundumaatti ba'e, dubbiin isaaniis lafa namni jiraatu hundumaa ga'e" in jedha.
Yookiis Israa'el hin hubannee ree? jedheen gaafadha. Waaqayyo duraan dursee, "Warra saba koo hin ta'initti akka hinaaftan nan godha, gaabbitaniis saba wallaalaatti akka isin aartan nan godha" jechuu isaa Museen dubbateera.
Akkasumas immoo, "Warra ana hin barbaadinitti argameera, warra ana hin gaafatinittis mul'adheera" jechuu isaa Isaayaas mul'inatti dubbateera.
Israa'el irratti immoo, '''Harka koo guyyaa guutuu gara saba abboomamuu didee, anaan mormuutti bal'iseen jira' jedhee dubbateera" in jedha.
Egaa ani nan gaafadha, Waaqayyo saba isaa gateeraa ree? Matumaa kun ta'uu hin danda'u! Ani ofii kootii nama Israa'el, sanyii Abrahaam gosa Beniyaamin keessaa tokko.
Waaqayyo saba isaa warra duraan dursee beekumsa isaatiin fo'ate hin ganne; waa'ee isa Eliyaas, Waaqayyoon Israa'elitti kadhatee, caaffanni qulqullaa'aan waan jedhu in beektu mitii?
Innoo, "Gooftaa! Isaan raajota kee ajjeesaniiru; iddoowwan aarsaa kees diiganiiru; ana duwwaatu hafe, isaan jireenya koos balleessuu in barbaadu" jedhe.
Deebiin Waaqayyo isaaf kenne immoo maal ture? "Ani namoota Ba'aaliif jilbeenfatanii hin sagadin kuma torba ofii kootiif hambifadheera" kan jedhu ture.
Bara si'anaas immoo akkasuma hambaan warra Waaqayyo ayyaana isaatiin fo'atee jiru.
Fo'amuun isaanii ayyaanaan erga ta'ee immoo, hojii isaaniitiin ta'uu hin danda'u; kanaa achi ayyaanni ayyaana ta'ee jiraachuu hin danda'u!
Egaa maal ta'inna laata ree? Warri Israa'el waan barbaadan argachuu in dadhaban; warri fo'aman argataniiru; warri kaan garuu in hadoodchifaman.
Akkuma caafamee jiru,"Waaqayyo hafuura hadoodchu isaanitti fide,hamma har'aattis ija hin arginee fi gurra hin dhageenye isaaniif kenne".
Daawitis akkasuma,"Maaddiin isaanii furgaasaadhaa fi kiyyoo,  boolla itti qabamanii fi adaba isaanitti haa ta'u;
akka isaan hin arginetti iji isaanii haa dukkanaa'u,  dugdi isaaniis bara isaanii guutuu haa goopha'u" jedha.
Egaa ani nan gaafadha, gufachuun isaanii akka kufanii hafaniif moo ree? Matumaa kun ta'uu hin danda'u; garuu irra daddarbuu isaaniitiin, hinaaffaa garaa warra Israa'el keessaa dammaqsuudhaaf, warra Yihudoota hin ta'iniif fayyinni argame.
Egaa irra daddarbuun isaanii biyya lafaatiif eebba erga badhaasee, hir'inni isaanii saba Yihudoota hin ta'iniif eebba erga badhaasee, warri Israa'el deebi'anii guutummaatti argamuun immoo hammam caalaa eebba haa ta'u laata!
Ammas isin warra saba Waaqayyoo hin ta'inittan dubbadha; ani saba Waaqayyoo warra hin ta'iniif ergamaa akkuman ta'e, ergaa koo kanas ol ol nan qaba.
Kanaan Yihudoota qomoo koo hinaafsisee, isaan keessaa muraasa illee oolcha yoon ta'e nan dhama'a.
Gatamuun isaanii araaramuu biyya lafaa erga ta'ee, fudhatamuun isaanii immoo maal ta'inna laata? Inni warra du'a keessaa ba'aniif jireenya ta'uuf jira.
Bukicha irraa gar tokko budduqfamee Waaqayyoof kan qulqulleeffame yoo ta'e, guutummaan bukichaas kan qulqulleeffame in ta'a; hiddi muka tokkoos Waaqayyoof kan qulqulleeffame yoo ta'e, damoonni mukichaas kan qulqulleeffaman in ta'u.
Garuu damoota sana keessaa kaan irraa cabnaan, ati immoo inni akka damee ejersa diidaa, soora mukichi ejersaa sun qabu irraa hirmaachuudhaaf iddoo damoota cabaniitti itti fayyifamteetta,
damoota sanatti of hin jajin! Yoo of jajje garuu hiddichatu si qabee jira malee, ati hiddicha akka hin qabin yaadadhu!
Ati immoo, "Akka ani iddoo isaaniitti fayyifamuuf damoonni sun irraa caccaban" in jetta ta'a.
Ba'eessa jette; isaan amanti-dhabina isaaniitiif irraa caccaban. Ati garuu amanti-qabeenya keetiin jabaattee in dhaabatta; kanaafis sodaadhaan eeggadhu malee, waan guddaa of hin se'in.
Waaqayyo, damoota warra mukichattii dhalatan hin qusanne erga ta'ee, sis hin qusatu.
Egaa gaarummaa fi humna Waaqayyoo yaadadhu! Warra irraa kufanitti hamaa dha, siif garuu gaarii dha; kunis yoo ati gaarummaa isaatti jabaatte duwwaa dha; kanaa achi atis immoo mukicha irraa in muramta.
Isaan immoo amanti-dhabina isaanii irraa yoo deebi'an, iddoo sanatti in fayyifamu; Waaqayyo deebisee itti isaan fayyisuudhaaf humna qaba.
Ati inni muka ejersa diidaattii dhalattee, isa irraa muramtee, muka ejersa qe'ee isa akka uumamaatti sittii gargar ba'etti, kan fayyifamte erga taatee, hammam caalaatti warri ittii dhalatan kun deebi'anii muka isaaniitti haa fayyifaman ree!
Nutu gargar baasee hubate akka isin hin jenneef, dhoksaa dhugaa kana akka beektan nan barbaada, yaa obboloota ko! Innis immoo, mata-jabinni Israa'el keessaa gar tokkotti dhufe, hamma warri saba Waaqayyoo hin ta'in guutummaatti saba isaatti dabalamanitti malee, isaan irratti hin hafu.
Israa'elis guutummaatti in fayyifama; caaffanni qulqullaa'aan waa'ee isaatiif,"Inni furu Xiyoonii in dhufa, Waaqayyo malee jiraachuus  sanyii Yaaqoob keessaa in baasa";
akkasumas, "Yeroon cubbuu isaanii isaan irraa fuudhu, kakuu koo kana isaaniif nan dhaaba" in jedha.
Wangeela tuffachuu isaaniitiin Yihudoonni sababii keessaniif jedhanii akka diina Waaqayyootti in ilaalamu; fo'amuu isaaniitiin garuu sababii abbootaaf jedhanii Waaqayyo duratti in jaallatamu.
Kennaan Waaqayyoo, waamichi isaas hin geddaramu.
Isin kanaan dura Waaqayyoof abboomamuu diddanii turtan; amma garuu warri Yihudootaa abboomamuu waan didaniif araara Waaqayyoo argattaniittu.
Akkasuma immoo araara isa isin argattaniin, isaanis araara argachuudhaaf amma Waaqayyoof abboomamuu didan.
Waaqayyo sanyii namaa hundumaaf araara kennuuf jedhee, namoota hundumaa abboomamuu diduu jalatti boojisiise.
Badhaadhummaan araara Waaqayyoo hammam guddata!
Ogummaan isaa fi beekumni isaa hammam gad fagaata!  
A kka inni itti murtoo godhu, namni qoree bira hin ga'u!
Karaa isaas namni faanadha'ee hin hubatu!
Caaffata keessatti iyyuu,  "Eenyutu takkaa yaada garaa Waaqayyoo beeka ree? Yookiis eenyutu gorsa kennuufii danda'e ree?
Eenyutu waa isaaf kennee beekaree? Eenyutus waa isa dubbifata ree?"kan jedhu caafameera.
Wanta hundumaa Waaqayyotu uume; wanti hundumtuu isaan in jiraata;wanti hundumtuu isaaf in jiraata; bara baraan isaaf galanni haa ta'u!   Ameen!
Ammas yaa obboloota ko, araara Waaqayyoof jedhaatii namummaan keessan qulqullaa'aadhaa fi Waaqayyo duratti fudhatamaa akka ta'utti, aarsaa jiraatu gootanii akka isa dhi'eessitan isin nan gorsa; akkasittis hafuuraan Waaqayyoof in sagaddu.
Fakkeenya jireenya bara isa darbu kanaa duukaa hin bu'inaa! Jaalalli Waaqayyoo isa kam akka ta'e gargar baasuudhaaf, yaada garaa keessanii haareffachuudhaan of diddiiraa! Jaalalli Waaqayyoo immoo waan gaarii ta'e, waan isa duratti fudhatamaa ta'e, waan akeeka isaa fiixaan baasus hubachuu dha.
Ayyaana isa anaaf kennameen namni waan yaaduun isaaf ta'u caalaatti akka of hin yaadne, tokkon tokkon keessanitti nan hima; garuu adduma addaan akka amantii isaaf kennameetti akka of ilaaluun ta'uufitti, haa yaadu!
Nuyi dhagna tokkotti bu'aa dhagnaa baay'ee qabna; bu'aan dhagnaa hundinuu immoo hojii adda addaa qabu.
Akkasuma nus immoo utuma baay'ee taanee jirruu, Kristositti dhagna tokko; nuyis bu'aa dhagna walii ti.
Akka ayyaana Waaqayyoo isa nuuf kennameetti kennaa garaa garaa qabna; kennaan isaa waan Waaqayyo namatti ibsu dubbachuu yoo ta'e, akka amantichaa wajjin waliif galutti dubbachuu dha.
Kennaan keenya hojiidhaan nama gargaaruu yoo ta'e, hojiidhaan nama gargaaruutti in jabaanna! Barsiisuu yoo ta'e barsiisichatti haa jabaatu!
Kennaan isaa nama gorsuu yoo ta:e, gorsuutti haa jabaatu! Inni namaaf kennu, garaa qulqulluudhaan haa kennu. Inni dura bu'us dhimmee haa geggeessu! Namni namaa oo'us fuula ifaadhaan haa hojjetu!
Nama jaallachuun keessan jaalala dhugaa haa ta'u, waan hamaa jibbaa, wanta gaarii ta'etti qabamaa jiraadhaa!
Jaalala obbolummaatiin ho'isaa wal jaalladhaa; walii keessaniif ulfina kennuudhaaf wal dorgomaa!
Waa dhimma baasuudhaaf hin dhibaa'inaa! Hafuura gubaa qabaadhaa! Gooftichaafis of irraa bu'aa hojjedhaa!
Abdii qabdanitti gammadaa; rakkina obsaa; Waaqayyoon kadhachuuttis cimaa!
Warra Waaqayyoof qulqullaa'an rakkina isaaniitti gargaaruu keessaa qooda qabaadhaa! Keessummoota simachuutti dhimmaa!
Warra isin ari'atan eebbisaa, isaan eebbisaa malee hin abaarinaa!
Warra gammadanii wajjin gammadaa; warra boo'anii wajjinis boo'aa!
Waa'ee walii keessaniif yaada tokko qabaadhaa; isin ol of qabuu hin yaadinaa, warra gad deebi'anii wajjin jiraachuu baraa! Nuyi ogeessota ofiin jettanii, ogummaa keessan of duwwaadhaaf hin godhatinaa!
Namni hamaa yoo isin irratti hojjete, deebiftanii hamaa irratti hin hojjetinaa! Waan fuula nama hundumaa duratti fudhatamaa ta'e yaadatti qabadhaa!
Nama hundumaa wajjin nagaatti jiraachuudhaaf karaa keessan wanta danda'amu hundumaa godhaa!
Michoota ko! Ijaa baasuu dheekkamsa Waaqayyootti dhiisaa malee, ofii keessanii ijaa hin baafatinaa! Caaffata qulqullaa'aa keessatti, Waaqayyo gooftaan, "Ijaa baasuun kan kooti, ani hojii namaa mataa isaa irratti nan deebisa" jedhee dubbateera.
Iddoo tokkotti immoo, "Diinni kee yoo beela'e nyaachisi, yoo dheebotes obaasi! Kana gochuu keetiinis gaabbee akka inni yeella'u in goota" jedhamee caafameera.
Waan gaariidhaan isa hamaa mo'i malee, hamaan si hin mo'in!



Ammas yaa obboloota ko, araara Waaqayyoof jedhaatii namummaan keessan qulqullaa'aadhaa fi Waaqayyo duratti fudhatamaa akka ta'utti, aarsaa jiraatu gootanii akka isa dhi'eessitan isin nan gorsa; akkasittis hafuuraan Waaqayyoof in sagaddu.
Fakkeenya jireenya bara isa darbu kanaa duukaa hin bu'inaa! Jaalalli Waaqayyoo isa kam akka ta'e gargar baasuudhaaf, yaada garaa keessanii haareffachuudhaan of diddiiraa! Jaalalli Waaqayyoo immoo waan gaarii ta'e, waan isa duratti fudhatamaa ta'e, waan akeeka isaa fiixaan baasus hubachuu dha.
Ayyaana isa anaaf kennameen namni waan yaaduun isaaf ta'u caalaatti akka of hin yaadne, tokkon tokkon keessanitti nan hima; garuu adduma addaan akka amantii isaaf kennameetti akka of ilaaluun ta'uufitti, haa yaadu!
Nuyi dhagna tokkotti bu'aa dhagnaa baay'ee qabna; bu'aan dhagnaa hundinuu immoo hojii adda addaa qabu.
Akkasuma nus immoo utuma baay'ee taanee jirruu, Kristositti dhagna tokko; nuyis bu'aa dhagna walii ti.
Akka ayyaana Waaqayyoo isa nuuf kennameetti kennaa garaa garaa qabna; kennaan isaa waan Waaqayyo namatti ibsu dubbachuu yoo ta'e, akka amantichaa wajjin waliif galutti dubbachuu dha.
Kennaan keenya hojiidhaan nama gargaaruu yoo ta'e, hojiidhaan nama gargaaruutti in jabaanna! Barsiisuu yoo ta'e barsiisichatti haa jabaatu!
Kennaan isaa nama gorsuu yoo ta:e, gorsuutti haa jabaatu! Inni namaaf kennu, garaa qulqulluudhaan haa kennu. Inni dura bu'us dhimmee haa geggeessu! Namni namaa oo'us fuula ifaadhaan haa hojjetu!

Nama jaallachuun keessan jaalala dhugaa haa ta'u, waan hamaa jibbaa, wanta gaarii ta'etti qabamaa jiraadhaa!
Jaalala obbolummaatiin ho'isaa wal jaalladhaa; walii keessaniif ulfina kennuudhaaf wal dorgomaa!
Waa dhimma baasuudhaaf hin dhibaa'inaa! Hafuura gubaa qabaadhaa! Gooftichaafis of irraa bu'aa hojjedhaa!
Abdii qabdanitti gammadaa; rakkina obsaa; Waaqayyoon kadhachuuttis cimaa!
Warra Waaqayyoof qulqullaa'an rakkina isaaniitti gargaaruu keessaa qooda qabaadhaa! Keessummoota simachuutti dhimmaa!
Warra isin ari'atan eebbisaa, isaan eebbisaa malee hin abaarinaa!
Warra gammadanii wajjin gammadaa; warra boo'anii wajjinis boo'aa!
Waa'ee walii keessaniif yaada tokko qabaadhaa; isin ol of qabuu hin yaadinaa, warra gad deebi'anii wajjin jiraachuu baraa! Nuyi ogeessota ofiin jettanii, ogummaa keessan of duwwaadhaaf hin godhatinaa!
Namni hamaa yoo isin irratti hojjete, deebiftanii hamaa irratti hin hojjetinaa! Waan fuula nama hundumaa duratti fudhatamaa ta'e yaadatti qabadhaa!
Nama hundumaa wajjin nagaatti jiraachuudhaaf karaa keessan wanta danda'amu hundumaa godhaa!
Michoota ko! Ijaa baasuu dheekkamsa Waaqayyootti dhiisaa malee, ofii keessanii ijaa hin baafatinaa! Caaffata qulqullaa'aa keessatti, Waaqayyo gooftaan, "Ijaa baasuun kan kooti, ani hojii namaa mataa isaa irratti nan deebisa" jedhee dubbateera.
Iddoo tokkotti immoo, "Diinni kee yoo beela'e nyaachisi, yoo dheebotes obaasi! Kana gochuu keetiinis gaabbee akka inni yeella'u in goota" jedhamee caafameera.
Waan gaariidhaan isa hamaa mo'i malee, hamaan si hin mo'in!



Namni hundinuu warra biyya bulchuudhaaf aboo qabaniif haa abboomamu! Fedha Waaqayyoo malee aboo qabachuun hin danda'amu; warra aboo qabatanis Waaqayyotu achi isaan dhaabe.
Kanaaf namni aboo kanaaf abboomamuu didu, waan Waaqayyo dhaabeen in morma; warri kana godhanis firdii of irratti in fidu.
Namoota waan gadhee hojjetan malee namoonni gaarii hojjetan warra biyya seerratan hin sodaatan. Egaa atis aboo isaanii akka hin sodaanne godhachuu in barbaaddaa? Yoos waan gaarii hojjedhu! Akkasitti warra aboo qaban biraa galata in argatta.
Isaan kun waan gaarii hojjechiisuudhaaf Waaqayyo biraa siif kennaman. Ati waan hamaa yoo hojjette garuu, isaan sodaadhu! Isaan nama hamaa hojjetu irratti adaba Waaqayyoo raawwachuudhaaf malee, billaa isa ittiin adabuudhaaf itti kenname sana akkasumaan hin baatan.
Kanaafis, namni adaba Waaqayyoo duwwaaf utuu hin ta'in, yaada garaa isaa ciibsachuuf abboomamuun in ta'a.
Isinis kanaaf gibira baaftu, warri aboo qaban kunis yeroo kana raawwachuudhaaf dhaabatanitti Waaqayyoof hojjechuu isaanii ti.
Egaa hundumaaf waan isaan isin irraa argachuuf malan baasaaf; isa gibirri isaaf ta'uuf gibira, isa qaraxi isaaf ta'uuf qaraxa, isa sodaatamuun isaaf ta'uuf sodaatamuu, isa ulfinni isaaf ta'uuf ulfina kennaaf!

Wal jaallachuu irraa kan hafe gatii wal dubbifattan hin qabaatinaa! Namni nama jaallatu waan seerri isa irraa barbaadu raawwachuu isaa ti.
Abboommonni, "Hin ejjin, hin ajjeesin, hin hatin, waan namaa hin hawwin" jedhan, warri kaanis hundinuu dubbii tokkicha isa, "Nama akka ofii keetiitti jaalladhu!" jedhuun in xumuramu.
Namni nama erga jaallatee, waan hamaa isa irratti hin hojjetu; kanaafis nama jaallachuun seera raawwachuu dha.
Yeroo itti dura amanne caalaas amma guyyaan fayyinaa waan nutti dhi'aateef, yeroon kun yeroo itti hirribaa dammaquun isin irra jiru ta'uu isaa beekaa!
Halkanichi sokkee, guyyichi dhi'aateera, kanaafis kottaa hojii dukkana keessa hojjetamu of irraa fuunee gannee, mi'a lolaa isa ifa keessa ittiin hojjetan in hidhannaa!
Kottaa amala keenya tolfannee akka warra ifa guyyaa keessa deddeebi'aniitti jiraanna malee, albaadhummaatti yookiis machiitti, halalummaatti yookiis gaddhiisatti, nama loluutti yookiis weennootti hin jiraannu.
Gooftaa Yesus Kristosin akka uffata sibiilaatti uffadhaa malee, hawwa namummaa foonii raawwattanii isas gammachiisuudhaaf garaa hin kenninaa!



Nama dubbii amantiitti dadhabaa ta'e ofitti qabaa! Isa ofitti qabuun keessan garuu yaada inni fudhateen, morkachuudhaaf hin ta'in.
Namni waa gargar baasee hubate waan hundumaa nyaachuu akka danda'u in amana; inni gargar baasee hubachuu dadhabe garuu, nyaata biqiltuu garaa garaa in nyaata.
Inni nyaata hundumaa sooratu, isa nyaata hundumaa hin sooranne sana hin ceepha'in; inni nyaata hundumaa hin soorannes isa sooratutti hin faradin! Waaqayyo isas ofitti qabeera.
Ati inni hojjetaa biraatti faraddu, eenyu ati? Inni yoo dhaabates, yoo kufes gooftaa isaatu beeka; haa ta'u iyyuu malee, gooftichi, isa dhaabachiisuu waan danda'uuf inni in dhaabata.
Namni guyyaa tokko guyyoota warra kaan irra caalchifatu jira; inni kaan immoo guyyoota hundumaa wal qixxeetti ilaala. Kana irratti namni adduma addaan akkuma fudhatetti yaada isaa gar tokkotti haa kutatu!
Namni guyyicha yaadatu gooftaadhaaf isa yaadata; inni nyaata hundumaa sooratu Waaqayyoon waan galateeffatuuf, gooftaa isaatiif hojjechuudhaaf in soorata. Inni nyaata hundumaa hin soorannes gooftaa isaatiif hojjechuudhaaf soorachuu dhiisa, Waaqayyoon immoo in galateeffata.
Nu keessaa tokko illee akeeka ofii isaatiif hin jiraatu; tokko illees akeeka ofii isaatiif hin du'u.
Yoo jiraanne, akeeka gooftichaatiin jiraanna, yoo duunes akeeka gooftichaatiin duuna; egaa jiraannus duunus nuyi kan gooftichaa ti.
Gooftaa warra du'aniif warra jiranii ta'uudhaaf, Kristos du'ee deebi'ee jiraate.
Ati garuu maaliif obboleessa keetti faradda ree? Yookiis ati maaliif obboleessa kee ceephaata ree? Hundumti keenya, barcuma firdii Waaqayyoo duratti dhi'aachuuf jirra.
Caaffata qulqullaa'aa keessatti, dhugaa ana isa jiraataa! Jilbi hundinuu anaaf jilbeenfachuuf, arrabni hundinuus ani Waaqayyo akkan ta'e beeksisuuf jiru' jedha gooftichi" kan jedhu caafameera.
Kanaafis nu keessaa hundumtinuu adda addaan waan godhe sababii isaa wajjin Waaqayyotti himuuf jira.

Egaa kottaa walitti hin farannuu, isin gufuu dura keessanii obboleessa keessan karaa Waaqayyoo irraa akka hin gufachiifneef murtoo godhaa malee.
Ani karaa gooftaa Yesus wanti tokko illee ofii isaatii xuraa'aa akka hin ta'in beekeera, fudhadheeras; namni tokko wanti kun xuraa'aa dha jedhee yoo amane garuu, isaaf xuraa'aa in ta'a.
Nyaanni ati nyaattu yaada obboleessa keetii yoo miidhe, ati jaalalatti qabamtee jiraatta miti; nyaata ofii keetiif nyaattuun nama Kristos du'eef, gara badiisaatti hin geessin.
Kanaanis wanta gaarii Waaqayyo biraa argattan hin arrabsiisinaa!
Mootummaan Waaqayyoo, mootummaa qajeelummaa, nagaa fi gammachuu warra hafuura qulqulluu biraa kennamanii ti malee, mootummaa nyaataa fi dhugaatii miti.
Namni isaan kanatti qabamee Kristosiif hojjetu, Waaqayyoon in gammachiisa, namoota birattis in fudhatama.
Kanaafis kottaa wanta nagaaf ta'u, waan ittiin jireenya tokkummaa waliif ijaarru duukaa in buunaa!
Nyaataaf jettee hojii Waaqayyoo hin diigin; wanti nyaatamu hundinuu qullaa'aa dha; namicha nyaata isaatiin nama gufachiisuuf garuu gadhee dha.
Egaa foon nyaachuu, daadhii waynii dhuguu yookiis waanuma obboleessi kee ittiin gufatu dhiisuun gaarii dha.
Waan qajeelaa dha jettee amantee fudhatte immoo, ofii kee fi Waaqayyo gidduutti qabaadhu! Namni wanta hubatee fudhate sanatti deebi'ee ofitti hin faranne gammachuu qaba.
Namni mamaa waa nyaatu garuu, amantiidhaan waan inni hin fudhatiniif itti in faradama; wanti amantiidhaan hin hojjetamne hundinuu cubbuu dha.
Nuyi warri dubbii amantiitti jajjaboo taane, dadhabbii warra dadhabootaa baachuutu nuuf ta'a malee, ofii keenya gammachiisuudhaaf dhama'uu miti.
Nu keessaa adduma addaan isa kaaniif gaarii akka ta'uuf, jireenya tokkummaas akka ijaaruuf nama haa gammachiisu!
Kristos immoo, isa caaffanni qulqullaa'aan, "Arrabsoon ittiin si arrabsan ana irra bu'e" jedhutu isa irratti raawwatame malee, inni ofii isaa hin gammachiifne.
Nuyi obsaa fi jajjabina caaffanni qulqullaa'oon nuuf kennaniin abdii akka argannutti, wanti caaffata qulqullaa'oo keessatti caafaman hundinuu nu barsiisuuf caafaman.
Waaqayyo inni obsaa fi jajjabina namaaf kennu immoo, fakkeenya Kristos Yesus duukaa buutanii, walii galtee akka qabaattaniif isin haa dandeessisu.
Yaada tokkos qabaattanii, sagalee tokkichaan Waaqayyoon abbaa gooftaa keenyaa Yesus Kristos akka galateeffattaniif isin haa gargaaru!
Egaa akkuma Kristos ofitti isin qabe, isinis Waaqayyoon galateeffachiisuuf akka ta'utti, inni tokko isa kaan ofitti haa qabu.
Kristos amanamummaa Waaqayyoo argisiisuudhaaf, kanaanis abdii Waaqayyo abbootaaf kenne cimsuudhaaf, hojjetaa Yihudoota warra seera dhagna-qabaa eeganii akka ta'e isinittan hima.
Akkasumas saba Yihudootaa warri hin ta'in, araara isaatiif Waaqayyoof ulfina akka kennaniif hojjetaa isaaniif ta'e. Akkuma caafamee jiru,  "Kanaafis ani saba Waaqayyoo warra hin ta'in gidduutti sin galateeffadha,  maqaa kees nan faarfadha" jedha.
Ammoo, "Isin saba Waaqayyoo warri hin ta' in,  saba isaatii wajjin gammadaa!" jedhameera.
Ammas immoo, "Isin saba Waaqayyoo warri hin ta'in hundumti keessan, goofticha galateeffadhaa! Sabni hundinuus isa haa galatteeffatan!
Isaayaas immoo itti dabalee, "Hidda Iseyi keessaa tokko dhufuuf jira,  inni warra saba Waaqayyoo hin ta'in bulchuudhaaf in ka'a;  warri saba Waaqayyoo hin ta'inis abdii isaanii isa irra in kaa'atu" jedhe.
Humna hafuura qulqulluutiin abdiitti guddachaa akka adeemtanitti, Waaqayyo inni abdii namaaf kennu, isatti amanuu keessaniin gammachuu fi nagaa hundumaan isin haa guutu!

Yaa obboloota ko! Ani ofii kootii gaarummaa guutuu akka qabdan, beekumsa hundumaan akka isin guutamtan, wal gorsuus akka isin dandeessan, mama tokko malee hubadheera.
Garuu ayyaanni Waaqayyo biraa waan anaaf kennameef, waa'ee waan tokko tokkoo isin yaadachiisuudhaaf caalaa ija jabinaan isiniif caafeera.
Ani warra saba Waaqayyoo hin ta'iniif hojjetaa Kristos Yesus ta'ee, wangeela Waaqayyoof akka lubaatti hojjechuudhaaf ayyaana argadheera; akkasittis warri saba Waaqayyoo hin ta'in, hafuura qulqulluudhaan addaan baafamanii, akka aarsaatti Waaqayyo duratti akka fudhatamaniif isaaniif nan hojjedha.
Egaa karaa Kristos Yesus, ani hojiin amma Waaqayyoof hojjedhu kanaan kooruudhaaf sababii qaba.
Kristos warra saba Waaqayyoo hin ta'in Waaqayyoof abboomsisuudhaaf, harka kootiin waan raawwate duwwaa dubbachuudhaaf ija nan jabaadha; kanas waanan dubbadhee fi waanan hojjedheen raawwate.
Kan inni raawwates humna milikkitootaa fi dinqii baay'eetiin, humna hafuura qulqulluutiinis ture; kanaafan Yerusaalemii jalqabee naanna'ee hamma Iliiriqumitti guutummaatti wangeela Kristos lallabuu danda'e.
Hundee namni kan biraa jalqabe irratti akkan hin hojjenneef immoo, lafa takkaa maqaan Kristos hin dhaga'initti malee, wangeela akkan hin lallabne murtoo godheera.
Akkuma caafame iyyuu,"Isaan isa takkaa waa'een isaa isaanitti hin himamin in argu;isa takkaa was'ee isaa hindhaga'inis in hubatu" jedha.

Sababii kanaaf yeroo baay'ee isin bira dhufuun anaaf hin danda'amne.
Amma garuu naanna'aa kanaa hojii hafe waanan hin qabneef, dhufee isin arguudhaafis waggaa baay'ee hawwaa waanan tureef,
yeroo ani Isphaaniyaa dhaquudhaaf achiin darbu isin argee, takka isinitti gammadee, karaa koo irra akka na buuftan nan abdadha.
Amma garuu warra Waaqayyoof qulqullaa'aniif gargaarsa fuudhee Yerusaalem dhaquu koo ti.
Warri Maqedooniyaa fi warri Akaayyaa, hiyyeessota Yerusaalemitti warra Waaqayyoof qulqullaa'an gidduutti argamaniif, waan tokkummaa isaanii ittiin mul'isan buusuudhaaf jaallataniiru.
Isaan warri Yihudoota hin ta'in kun jaalala isaaniitiin kana godhan; karaa tokko immoo kun waanuma gochuun isaan irra jiru ture; erga warri Yihudootaa eebba hafuuraa isa Waaqayyo irraa argatan warra Yihudoota hin ta'inii wajjin hirmaatanii, warri Yihudoota hin ta'inis waan jireenya fooniitiif argataniin warra Yihudootaa gargaaruun isaan irra jira.
Ani hojii kana raawwadhee, horicha isaaniif walitti qabame sanas amanamummaadhaan eegee ergan itti kennee, karaa keessan darbee Isphaaniyaa dhaquudhaaf nan adeemaa.
Yeroon dhufus, eebba Kristos guutummaatti isiniif fidee akkan dhufu anuu beeka.
Yaa obboloota ko gooftaa keenya Yesus Kristosiin, jaalala hafuurri qulqulluun nuuf kenneenis, isin anaa wajjin dhimmitanii Waaqayyoon akka anaaf kadhattaniif isinittan himadha.
Yihudaa keessatti miidhaa warra hin amannee akkan ooluuf, warri Waaqayyoof qulqullaa'an gargaarsa ani Yerusaalemitti geessu gammachuudhaan akka fudhataniif, Waaqayyoon anaaf kadhadhaa!
Ani immoo, jaalala Waaqayyoo yoo ta'e gammachuudhaan isin bira nan dhufa, isinii wajjin wal arguudhaanis yaadni koo in boqota .
Waaqayyo inni nagaa kennus hunduma keessan bira haa jiraatu! Ameen! 
Feebeen obboleettii keenya ishee waldaa kristiyaanaa Kanchre'aaf gargaartuu taatee hojjettu, hadaraan isinitti kennadha.
Isheenis kan gooftaa waan taateef simamsa warra Waaqayyoof qulqullaa'aniif ta'uun ishee simaa! Waan barbaachisu hundumaanis ishee gargaaraa! Isheen namoota baay'eedhaaf anaafis immoo dubbattee gargaaraa turte.
Hojii Kristos Yesusitti warra hidhata koo ta'an, Phirisqiilaa fi Aqiilaadhaaf nagaa koo anaaf dhi'eessaa!
Isaanoo du'a na oolchuudhaaf jedhanii morma isaanii kennaniiru. Ani isaan nan galateeffadha; ana duwwaa utuu hin ta'in waldoonni kristiyaanaa saba warra kaanii hundinuus isaan in galateeffatu.
Waldicha isa mana isaaniitti walitti qabamuttis nagaa koo anaaf himaa! Ephanexos michuu koo, warra biyya Asiyaatii Kristosiif of kennan keessaa, isa angafatti nagaa koo anaaf dhi'eessaa!
Maariyaam ishee jabeessitee isiniif hojjetteef nagaa koo anaaf dhi'eessaa!
Andronikosii fi Yuniyaas Yihudoota warra akka kootii, warra anaa wajjin hidhamanii turaniif nagaa koo anaaf dhi'eessaa! Isaan ergamoota keessaa beekamoo dha, ana dura kan Kristos ta'anis.
Amphiliiyaaxos isa karaa gooftaa michuu koo ta'etti nagaa koo anaaf himaa!
Urbaanos isa hojii Kristositti hidhata keenya ta'ee fi Isxaakis michuu kootti nagaa koo anaaf himaa!
Apheles isa kan Kristos ta'uun isaa qoramee bira ga'ameef nagaa koo anaaf dhi'eessaa! Namoota maatii Arisxobulos keessaa dhufanitti nagaa koo anaaf himaa!
Herodiyon Yihudii akka kooti itti nagaa koo anaaf himaa! Maatii Naarksos keessaa warra gooftaa fudhataniif nagaa koo anaaf dhi'eessaa!
Tiriifeenee fi Tiriifaasee warra hojii gooftaatti dadhabaa jiranitti nagaa koo anaaf himaa! Pharsiis jaallatamtuu ishee hojii gooftaatti baay'ee dadhabdeef nagaa koo anaaf dhi'eessaa!
Ruufoos isa hojii gooftaatti fo'ame, akkasuma immoo haadha isaa ishee anaafis haadha taatetti nagaa koo anaaf himaa!
Asinkriixosii fi Filegoonii fi, Hermeesii fi Phaaxrobaas, Hermaasii fi obbooloota isaan bira jiraniifis nagaa koo anaaf dhi'eessaa!
Filologosii fi Yuliyaatti, Neryoosii fi obboleettii isaatti Olimphaasittis, warra Waaqayyoof qulqullaa'anii isaan bira jiran hundumaattis nagaa koo anaaf himaa!
Yaada qulqullaa'aatiin wal dhungachuudhaan nagaa wal gaafadhaa! Waldoonni Kristos hundinuu nagaa isaanii isiniif in ergu.

Obboloota ko! Warra barsiisa isin fudhattaniin mormuudhaan yaada namootaa gargar baasanii, amantii irraa kuffisanittii akka of eeggattan isinan gorsa; isaan irraa fagaadhaa!
Warri wanta akkasii hojjetan kun garaa isaaniitiif yaadanii hojjetu malee, Kristos gooftaa keenyaaf hin hojjetan; isaanis dubbii gurra namaatti tolee gaarii fakkaatuun garaa namoota garraamotaa in gowwoomsu.
Namoonni hundinuu wangeelaaf abboomamuu keessan dhaga'aniiru; kanaafis ani waa'ee keessaniif nan gammada. Wanta gaariidhaaf yaada ogummaa akka qabaattan, wanta hamaadhaaf garuu yaada haxxummaa akka isin hin qabaanne nan barbaada.
Waaqayyo inni nagaa kennu immoo dafee Seexana miilla keessan jalatti in caccabsa; ayyaanni gooftaa keenya Yesus isinii wajjin haa ta'u!
Ximotewos hidhati koo akkasumas immoo Yihudoonni akka kootii Luukiyosii fi Yaason, Sosiiphaaxrosis nagaa isiniif dhaamu.
Ani Xerxiwos ergaa kana caafuu isaa kan an gargaare, nagaa isin nan gaafadha.
Gaayos, inni nuyi, namoota waldaa kristiyaanaa kanaa hundumaas mana isaatti simate, nagaa isiniif erga; Erasxos inni horii mandarichaa baatu, obboleessi keenya Ku'arxosis nagaa isiniif dhaamu.
[Ayyaanni gooftaa keenyaa Yesus Kristos hunduma keessanii wajjin haa ta'uf Ameen!]

Waaqayyo akka wangeela kootti, akka isa ittiin Yesus Kristos lallabameetti, akka mul'achuu dhoksaa isa bara duriitii jalqabee hin dubbatamin tureettis, amantiitti isin jabeessuu in danda'a.
Amma garuu dhoksaan kun ifatti ba'eera; akka Waaqayyo inni bara baraan jiraatu ajajettis, gara amantiitti, gara abboomamuuttis isaan geessuudhaaf caaffata raajotaatiin saba hundumaatti beeksifameera.
Karaa Yesus Kristos Waaqayyo isa ogeessa tokkichaaf hooqubaan bara baraan haa ta'u! Ameen!

Ani Phaawulos fedha Waaqayyootiin ergamaa Kristos Yesus ta'uudhaaf kanan waamame, Sostenees obboleessaa wajjin,
gara waldaa Waaqayyoo isa mandara Qorontos jiruu, gara warra karaa Kristos Yesus qulqulleeffamanii, warra iddoo garaa garaatii, maqaa Yesus Kristos gooftaa hunduma keenyaa waammatan hundumaa wajjin, qulqulloota ta'uudhaaf waamamaniitti kana caafuu koo ti.
Waaqayyo abbaan keenya gooftaan keenya Yesus Kristosis ayyaana, nagaas isiniif haa kennu!

Ayyaanni Waaqayyoo Kristos Yesusiin waan isiniif kennameef, ani yeroo hundumaa sababii keessaniif Waaqayyo koo nan galateeffadha.
Isin waanuma dubbatan hubachiisuudhaaf ofii keessaniifis waan hundumaa hubachuudhaaf, karaa hundumaan kennaa guutuu isumaan argattaniittu.
Wanti waa'ee Kristosiif dhugaa ba'ame isin gidduutti hundee godhatee jabaateera.
Kanaaf lammaffaa mul'achuu gooftaa keenyaa Yesus Kristos eeggachaa utuu jirtanii, kennaa hafuuraa keessaa tokko illee isinitti hin hiratu.
Guyyicha gooftaa keenya Yesus Kristos sanatti akka isin warra yakka hin qabne taataniif, gooftichi hamma dhuma barichaatti is in in cimsa.
Waaqayyo, inni gara tokkummaa ilma isaa Yesus Kristos gooftaa keenyaatti isin waame, amanamaa dha.

Obboloota ko, isin hundumti keessan waan dubbattanitti akka walii galtan, yaada tokkoon akeekkattanii tokkummaadhaanis raawwachuudhaaf akka qophooftan malee, is in gidduutti gargar ba'uun akka hin jiraanne, maqaa gooftaa keenya Yesus Kristosiin isinan gorsa.
Obboloota ko, wal qoccoluun akka isin keessa jiru, namoonni aaddee Kilo'ee anatti himaniiru.
Qoccolloon ani jedhus isa isin keessaa kaan, "Ani kan Phaawulos!" kaan, "Ani kan Apholos!" kaan, "Ani kan Keefaa ti!" kaan immoo, "Ani kan Kristos!" jedhan jechuu koo ti.
Kristostu gargar hirame mooree? Phaawulostu isiniif jedhee fannifame moo ree? Yookiis maqaa Phaawulositti cuuphamtan moo ree?
Kriisphosii fi Gaayos irraa kan hafe isin keessaa nama kan biraa iyyuu bagan hin cuuphin!
Egaa namni, "Maqaa Phaawulositti cuuphamtan" isiniin jechuu hin danda'u.
Haa ta'u iyyuu malee, Isxifaanaasii fi maatii isaa immoo cuupheera; kanaa achi nama kan biraa kanan cuuphe hin beeku.
Kristos wangeela akkan lallabuuf na erge malee, akkan cuuphuuf ana hin ergine; fannifamuun Kristos ulfina isaa akka argatuttan lallabe malee, fannoo isaa salphisuudhaaf ogummaa namaatiin hin lallabne.

Waa'ee fannifamuu Kristos dubbachuun warra karaa badiisaa irra jiraniif gowwummaa dha; nuyi warra karaa fayyinaa irra jirruuf garuu, inni humna Waaqayyoo ti.
Caaffanni qulqullaa'aan, "Ogummaa warra ogeessotaa nan balleessa, hubannaa warra hubattootaas lafatti nan dabala" in jedha.
Egaa namni ogeessi eessatti hafa ree? Barsiisaan seeraas eessatti hafa ree? Dubbi-beekaan bara si'anaas eessatti hafa ree? Waaqayyo ogummaa biyya lafaa kanaa gowwummaa godheera mitii ree?
Biyyi lafaa ogummaa ofii isaatiin Waaqayyoon isa ogummaadhaan guute beekuu dadhabnaan, gowwummaa barsiisa isa nuyi lallabnuutiin warra amanan fayyisuun Waaqayyotti tole.
Yihudoonni illee milikkitoota gaafatu, Giriikonni immoo ogummaa barbaadu.
Nuyi garuu, Kristos isa fannifame in lallabna; kun immoo warra Yihudootaatti gufuu dha, warra Yihudoota hin ta'initti immo ogowwummaa dha.
Warra Waaqayyo waameef garuu Yihudootaa fi taanaan Giriikotaafis taanaan, Kristos humna Waaqayyoo ti, ogummaa Waaqayyoo tis.
Wanti gowwummaa Waaqayyoo fakkaatu ogummaa namaa irra in caala, wanti dadhabbii Waaqayyoo fakkaatus jabina namaa irra in caala.
Obboloota ko! Isin yeroo waamamtan, namoota attamii akka taatan of irratti ilaalaa! Akka yaada namaatti baay'een keessan ogeessota miti; baay'een keessan beekamoo miti; baay'een keessanis sanyii warra gurguddaa keessaa miti.
Waaqayyo garuu namoota ogeessota yeellaasisuudhaaf, waan biyyi lafaa gowwaatti lakkaa'u fo'ate; Waaqayyo warra jaboo yeellaasisuudhaaf waan biyyi lafaa dadhabaatti lakkaa'u fo'ate.
Waaqayyo Wanta jira jedhamu lafatti dabaluudhaaf, wanta jira hin jedhamne, wanta biyya lafaatti gad deebi'aatti lakkaa'amuu fi wanta tuffatamaa fo'ate.
Kanaafis namni tokko illee fuula Waaqayyoo duratti of hin jajin.
Kristos Yesuitti jiraachuun keessan Waaqayyo biraa ta'e; Waaqayyo Kristosin ogummaa keenya nuuf godhe. Isumaan qajeelota taanee, Waaqayyoof qulqulloofnee in furamna.
Kanaafis "Namni of jaju gochaa gooftaatiin of haa jaju!" kan jedhu caafameera.
Yaa obboloota ko! Ani yeroon gara keessan dhufe, namoota kan biraa caalaatti dubbachuudhaan yookiis ogummaa argisiisuudhaan, dhoksaa Waaqayyoo isinitti lallabaa hin dhufne.
Hamman isin bira turettis Yesus Kristos, isa fannifame sana duwwaa beekuu koo akkan mul'isuuf murtoo godheen ture.
Ani dadhabbii, sodaadhaa fi rom'a baay'eedhaanan isin bira ture.
Dubbiin afaan koo, lallabni koos humnii fi hafuurri Waaqayyoo akka na keessa jiru argisiise malee, dubbii ogummaa namaa keessaa ba'een amansiise miti.
Egaa amantiin keessan humna Waaqayyoo irra malee ogummaa namaa irra hin dhaabanne.
Haa ta'u iyyuu malee, ogummaa bara si'anaa, yookiis ogummaa warra biyya lafaa kana seerratanii, ofiis golgolaa'uuf jiranii, yoo ta'uu dhaabaate iyyuu, warra bilchaatan keessatti immoo dubbii ogummaa in dubbanna.
Nuyi dubbii dhoksaa ogummaa Waaqayyoo isa hin beekamin ture sana dubbanna; Waaqayyo ulfina isaa irraa akka hirmaannuuf uumamuu biyya lafaa dura ogummaa sana yaadee qopheesse.
Warra biyya lafaa kana seerratan keessaa tokko iyyuu ogummaa kana hin hubanne; utuu hubataniiru ta'ee, gooftaa ulfinaa hin fannisan turan.
Caaffata qulqullaa'oo keessatti, "Waan Waaqayyo warra isa jaallataniif qopheesse,iji namaa hin argine, gurri namaa hin dhageenye, yaadni namaas bira hin geenye" in jedha.
Waaqayyo garuu hafuura qulqulluudhaan isa kana nutti mul'se; hafuurri qulqulluun waan hundmaa, yaada Waaqayyoo isa gad fagoo iyyuu qoree bira in ga'a.
Waan yaada namaa keessa jiru, hafuuruma namicha keessa jirutu beeka malee, namni biraa beekuu hin danda'u; akkasumas hafuura Waaqayyoo malee, eenyu illee yaada Waaqayyoo hin hubatu.
Ammas nuyi kennaa isa Waaqayyo biraa nuuf kenname beekuudhaaf, hafuura isa Waaqayyo biraa dhufe fudhanne malee, hafuura biyya lafa kanaa hin fudhanne.
Kanaafis nuyi dubbii hafuuraa warra hafuuricha argataniif waan hiiknuuf, isa dubbannu barsiisa hafuurichaatiin malee, barsiisa ogummaa namaatiin hin dubbannu.
Namni hafuuricha hin argatin, kennaa hafuura Waaqayyoo hin fudhatu; kennaan sun isatti gowwummaa dha. Kennicha gargar baasee shallaguudhaaf iyyuu hafuuricha qabaachuu waan barbaachisuuf, isa hubachuu hin danda'u.
Namni hafuuraa waan hundumaa shallaga, isa garuu namni tokko iyyuu hin shallagu.
Caaffanni qulqullaa'aan,"Eenyutu yaada gooftichaa beeka? Eenyutus isa gorsuu danda'a?" jedha.



Ani yaa obboloota ko, akka warra yaada foonii duukaa bu'anii, Kristositti immoo xobbee akka mucoolii ta'aniittan isinitti dubbadhe malee, akka warra yaada hafuuraa duukaa bu'aniitti isinitti dubbachuu hin dandeenye.
Ani aannan akka dhugdaniif isiniif kenneera; isin nyaata jabaadhaaf hin geenye turtan, ammuma iyyuu hin ga'in jirtu.
Isinoo amma iyyuu akka warra yaada foonii duukaa bu'anii ti; hinaafuunii fi wal qoccoluun erga isin gidduu jiraatee, isin warra yaada foonii duukaa buutan mitii ree? Akka yaada namaatti jiraattu mitii ree?
Isin keessaa inni tokko, "Ani kan Phaawulos" jedhee, inni kaan immoo, "Ani, kan Apholos" yommuu jedhu, warra akka yaada namaatti hojjetan ta'uu keessan mitii ree?
Egaa Apholos kun maali? Phaawulos kunis maali? Inni, anis hojjetoota warra gara amantiitti isin waamanii dha; nus adduma addaan akka gooftaan nuuf kennetti in hojjenna.
Ani nan dhaabe, Apholos bishaan obaase, Waaqayyo garuu in guddise.
Waaqayyo isa guddisu sana malee, inni dhaabu, inni bishaan obaasus homaa miti.
Inni dhaabe isa bishaan obaasee wajjin tokko; adduma addaanis akka dadhabbii isaatti miindaa ofii isaatii in fudhata.
Nuyi hojii Waaqayyoo keessatti hidhata walii ti, isin maasii Waaqayyoo ti; mana Waaqayyo ijaaruu dhas.
Akka ayyaana Waaqayyo biraa anaaf kennameetti, akka nama mana ijaaruu beekuuttis hundee manni irratti ijaaramu kaa'eera, namni kan biraa immoo isa irratti in ijaara; adduma addaan attamitti akka irratti ijaaru garuu haa akeekkatu.
Isuma dur kaa'ame sana malee homtinuu hundee biraa kaa'uu hin danda'u; hundeen dur kaa'ame sunis Yesus Kristos.
Namni warqeedhaan, meetiidhaan, dhagaa gati-jabeessaan, yookiis mukaan, citaadhaan, hoffaadhaanis hundicha irratti in ijaara.
Hojiin namaa adduma addaan ibiddaan mul'ifamee in beekama, guyyaan firdii bakkeetti in baasa; hojiin namaa adduma addaan maal akka ta'e, ibiddi qoree in mul'isa.
Hojiin namicha isa irratti ijaaree, utuu hin gubatin yoo hafe, namichi gatii isaa in fudhata.
Hojiin namichaa yoo duraa gubate garuu inni gatii isaa in dhaba; haa ta'u iyyuu malee ofii isaatii akka nama ibidda keessaa ba'eetti in oola.
Isin mana qulqullummaa Waaqayyoo akka taatan, hafuurri Waaqayyoos isin keessa buufatee akka jiru hin beektanii ree?
Namni mana qulqullummaa Waaqayyoo yoo balleesse, Waaqayyo immoo isa in balleessa; manni qulqullummaa Waaqayyoo dhuguma qulqulluu dha, innis isin.
Homtinuu of hin sossobin! Namni isin keessaa akka yaada biyya lafaa kanaatti ogeessa of se'u yoo jiraate, dhuguma ogeessa ta'uudhaaf, isa biyyi lafaa gowwaatti lakkaa'u ta'uutu isa irra jira.
Ogummaan biyya lafaa kanaa Waaqayyo biratti gowwummaa dha. Caaffanni qulqullaa'aan, "Inni warra ogeessota haxxummaadhuma isaaniitiin isaan in qaba;"    Iddoo biraatti immoo, "Yaadaan qopheessuun warra ogeessotaa akka waa'ee hin baafne gooftichi in beeka" in jedha.
Kanaafis homtinuu waan namoonni gochuu danda'aniin of hin jajin! Egaa waan hundinuu kan keessan;
Phaawulos taanaan, Apholos taanaan, Keefaa taanaan, biyyi lafaa, jireenyi, duuni, wanti amma jiru yookiis wanti si'achi dhufu hundumti isaa kan keessan.
Isin immoo kan Kristos, Kristos immoo kan Waaqayyoo ti.

Namoonni akka hojjetoota Kristositti, akka warra hojii dhoksaa Waaqayyoo adeemsisuun itti kennameetti, nu lakkaa'uun in ta'a.
Warra hojii adeemsisan irraa immoo amanamummaatu barbaadama.
Inni isin anatti faraddan yookiis inni yaa'iin namaa anatti faradu, anaaf homaa miti, anis ofii kootti iyyuu hin faradu.
Ani waan tokko iyyuu of irratti hin qeeqqadhu; garuu kanaan "Yakka hin qabu jedhamee anaaf faradame" jechuu koo miti, gooftaatu anatti farada jechuu koo ti malee.
Kanaafis yeroon utuu hin ga'in, gooftaan utuu hin dhufin isin hin faradinaa! Innoo waan dukkana keessa dhokatee jiru ifatti, yaada garaa namaas bakkeetti in baasa; gaafas adduma addaan Waaqayyo biraa galata argachuuf jiru.
Yaa obboloota ko! Ammas isiniif jedhee kana hundumaa Apholosii fi ofii kootti fakkeessee dubbadheera; jecha isa, "Wanta caaffanni qulqullaa'aan jedhu gararraa hin darbinaa!" jedhamee isin gidduutti beekame nu irratti akka ilaaltaniif, nama tokkoonis isa kaan irratti akka isin of hin janyeefan nu lamaan fakkeenya godhe.
Warra kaan irratti immoo eenyutu caalmaa siif kenne? Waan Waaqayyo siif hin kennin maalfaa qabda ree? Isa irraa fudhatte erga ta'ee immoo, maaliif akka waan kennaa hin ta'iniitti ittiin of jajja ree?
Ammas isin guuttattaniittu! Sooromtaniittu! Nuyi malee, isin dur mootota taatan! Nuyis isinii wajjin mootota akka taanutti, utuu dhuguma mootota taatanii iyyuu nan jaalladhan ture.
Akka anatti fakkaatutti garuu, Waaqayyo nuun ergamoota, akka warra tuuta namootaa keessatti ajjeefamuun itti faradameetti namaa gad nu godhe; nuyi ergamoota waaqa irraa fi namoota biyya lafaafis ilaalchaaf taaneerra.
Nuyi sababii Kristosiif gowwoota; isin garuu Kristosiin ogeessota; nuyi dadhaboo dha, isin garuu jaboo dha, nuyi tuffatamoo dha, isin garuu jajamoo dha.
Hamma ammaatti nuyi in beelofna, in dheebonnas; moofaa uffanna, in reebamna, hojiidhaafis asii fi achi in joorra.
Harka keenyaan hojjechuudhaan itti dadhabna; yeroo nu abaaran in eebbifna, yeroo nu ari'atanis obsaan in dandeenya;
yeroo nu arrabsanis deebii gaarii in deebifna; nuyi kosii biyya lafaa taaneerra, ammas nuyi saphaphuu lafaa ti.
Kanas akka ijoollee koo warra jaallatamootti isin gorsuudhaaf malee, isin yeellaasisuudhaafan caafa miti.
Karaa Kristos guddisee kuma baay'ee yoo qabaattan iyyuu, abboota baay'ee hin qabdan; ani wangeela isin barsiisuu kootiin, karaa Kristos Yesus abbaa keessan ta'eera.
Kanaaf fakkeenya koo akka fudhattaniifan isin kadhadha.
Sababii kanaaf Ximotewosin gara keessanitti erguu koo ti. Inni karaa gooftaa, ilma koo isa jaallatamaa dhaa fi isa amanamaa dha; inni Kristosiif karaa ani itti jiraadhu, isa ani isin barsiise waldaa kristiyaanaa hundumaatti barsiisaa jirus, isin in yaadachiisa.
Isin keessaa kaan akka waan ani dhufee isin hin argineetti lakkaa'anii, of bokoksuutti ka'an.
Amma garuu jaalala gooftaa yoo ta'e, dafee gara keessan nan dhufa; waan warri of bokoksan kun dubbatan utuu hin ta'in, waan isaan gochuu danda'anis ofii kootii nan ilaala.
Mootummaan Waaqayyoo mootummaa humni Waaqayyoo itti hojjetu malee, mootummaa dubbii waa'ee hin baafne itti dubbatan miti.
Egaa maal barbaaddu? Ulee fudhadhee isinitti dhufu moo yookiis jaalalaa fi hafuura garraamummaatiin isinitti dhufu?

Amma immoo halalummaan warra saba Waaqayyoo hin ta'in keessatti illee salphaatti hin ilaalamne, isin gidduu akka jiru dhaga'ameera; namni haadha buddeenaa isaa akka haadha manaatti wajjin jiraatu isin gidduu jira.
Isinis of bokoksitanii jirtu, namni waan akkasii godhe kun isin keessaa akka baafamuuf boo'uun isiniif ta'a ture mitii ree?
Fooniin yoon isin irraa fagaadhe iyyuu, hafuuraan isin biran jira; akka waanan isin bira jiruuttis, namicha waan akkasii hojjete irratti yakka mureera.
Kanas ani maqaa gooftaa keenya Yesusiin godheera, yommuu walitti qabamtan, hafuurri koos humna gooftaa keenya Yesusii wajjin yeroo isin biratti argamu, isinis irratti walii galaa!
Guyyaa gooftaa Yesusitti, hafuurri isaa fayyuu akka danda'uuf, foon isaa balleessuudhaaf amma namichi kun harka Seexanaatti akka kennamu godhaa!
Of jajuun keessan gaarii miti; raacitiin xinnoon ishee guutummaa bukichaa akka bokoksu hin beektanii ree? Raacitii moofaa isin keessa jiru baasaa gataa!
Raacitii of keessaa hin qabdan erga ta'ee, isin bukoo haaraa in taatu; Kristos hoolaan faasiikaa keenya aarsaa nuuf ta'eera.
Kanaafis kottaa, buddeena raacitii hin qabneen, kana jechuunis jireenya qullaa'aadhaa fi dhugaadhaan ayyaanicha ayyaaneffanna malee, raacitii moofaa yookiis raacitii jal'inaa fi hamminaa of keessaa qabaachuudhaan hin ayyaaneffannu.
Namoota halalummaatti jiraatanii wajjin hidhata akka hin taane ergaa koo kanaan duraa keessatti isiniif caafeera.
Ergaa koo keessatti namoota halalummaatti jiraatanii wajjin hidhata akka hin taane jechuun koo, walitti qabaatti warra biyya lafaa kana keessa halalummaatti jiraatan yookiis warra sassatan, yookiis warra saaman yookiis warra waaqayyolii tolfamaniif sagadan baqadhaa jechuu koo miti; kanaa achi raawwattanii biyya lafaa keessaa ba'uutu is in barbaachisa ture.
Wanti ani isiniif caafe, "Ani amaneera" jedhee nama halalummaatti jiraatu yookiis nama sassatu yookiis nama Waaqayyo tolfamaadhaaf sagadu yookiis nama machaa'u yookiis nama nama saamuu wajjin walitti hin hidhatinaa! Isaa wajjin illee hin nyaatinaa kan jedhu ture.
Namoota waldaa kristiyaanaa keessa hin jirretti faraduun hojii kootii ree? Warra waldaa kristiyaanaa keessa jiranitti immoo isin hin faraddanii ree?
Caaffanni qulqullaa'aan, "Isa hamaa hojjetu of keessaa baasaa!" in jedha; warra waldaa keessa hin jirretti garuu Waaqayyotu farada.


Isin keessaa namni tokko obboleessa tokko irraa hadheessa yoo qabaate, namoota Waaqayyoof qulqullaa'an duratti dubbicha ilaalchisuu irra, attamitti yaa'ii warra qajeelota hin ta'iniitti geessuuf ija jabaata ree?
Warri Waaqayyoof qulqullaa'an biyya lafaatti akka faradan isin hin beektanii ree? Isin biyya lafaatti in faraddu erga ta'ee immoo, dubbii xixinnaa ilaaluudhaaf hin taatanii ree?
Nuyi ergamoota Waaqayyootti faraduuf akka jirru hin beektanii? Hammam caalaa dhimma jireenya biyya lafaatti hin farannu ree!
Egaa dubbii akkasii erga qabaattanii, attamitti warra waldaa keessatti dubbiin isaanii hin fudhatamne itti lakkooftu ree?
Kanas isin qaanessuufan caafe; dhuguma, namni beekaan dubbii obboloota gidduu jiruuf firdii kennuu danda'u tokkichi illee isin keessa hin jiruu ree?
Kanumaa iyyuu obboleessi obboleessa tokko yaa'iitti dhi'eessee, fuula warra hin amanneetti hadheessuu dhaqaa ree?
Fuula yaa'iitti wal geessuun keessan iyyuu dadhabbii keessan argisiisa; dabaa yoo isin irratti hojjetan maaliif hin obsitan? Maaliifis hin miidhamtan?
Isinoo ofii keessanii obboloota keessan warra amanan irratti iyyuu dabaa hojjettu, isaan in miitus.
Egaa warri jal'oonni mootummaa Waaqayyootti akka hin galle hin beektanii ree? Hin gowwoominaa! Warri halaleen warri waaqayyolii tolfaman waaqessan, warri ejjan, warri gadhaa'an, warri nama gadhoomsanis,
warri hatan, warri sassatan, warri machaa'an, warri maqaa namaa balleessan, warri nama saamanis matumaa mootummaa Waaqayyootti hin galan.
Isin keessaa kaan warra akkasii turan, garuu maqaa gooftaa Yesus Kristosiin, hafuura Waaqayyo keenyaatiinis cubbuuttii dhiqattaniittu, warra Waaqayyoof qulqullaa'an taataniittu, Waaqayyo durattis qajeelota taataniittu.

Namni, "Anaaf wanti hundinuu dhowwaa hin qabu" jedhu jira; garuu wanti hundinuu immoo isa hin gargaaru; anis, "Wanti hundinuu dhowwaa hinqabu" nan jedha, garuu waan tokko ana irratti gooftummaa hin godhatu.
Namni tokkos, "Nyaanni garaachaaf kenname, garaachis nyaataaf kenname" in jedha; Waaqayyo immoo isa kanas isa sanas, lafatti in dabala. Dhagni garuu hojii halalummaatiif namaaf hin kennamne; inni gooftaadhaaf hojjechuuf kenname, gooftaanis dhagna namaatiif in yaada.
Waaqayyo immoo goofticha kana du'aa kaaseera; nus akkasuma humna isaatiin du'aa nu kaasa.
Dhagni keessan bu'aa dhagna Kristos akka ta'an hin beektanii ree? Egaa bu'aa dhagna Kristos fuudhee bu'aa dhagna gaalamootaa godhuu ree? Matumaa kun hin ta'u.
Yookiis namni gaalamootaa wajjin walitti maxxane, ishee wajjin dhagna tokko akka ta'u hin beektanii ree? Akkuma caafamee jiru, "Isaan lachanuu foon tokko in ta'u" jedha.
Inni gooftaa wajjin walitti maxxane immoo hafuuraan isaa wajjin tokko in ta'a.
Halalummaa baqadhaa! Cubbuun namni hojjetu keessaa warri kaan hundinuu dhagna namaa hin tuqan; namni halaleen garuu dhagna isaatti cubbuu hojjeta.
Dhagni keessan mana qulqullummaa hafuura qulqulluu isa isin keessa jiriu ta'uu isaa hin beektanii ree? Hafuura kanas Waaqayyo biraa argattan; mana qulqullummaa hafuura isaas erga taatanii, isin kan ofii keessanii miti.
Waaqayyo gatiidhaan isin bitate; kanaaf guutummaa dhagna keessaniin waan inni ittiin galateeffamu hojjedhaa!



Gaaffiin isin anaaf caaftan na ga'eera; waa'ee dhiiraa fi dubartiin walii wajjin jiraachuu garuu, namni dubartii bira dhaquu yoo dhiise gaarii dha.
Qorama ejjaa ooluudhaaf garuu, dhiirri adduma addaan haadha manaa ofii isaatii haa qabaatu, dubartiinis adduma addaan abbaa manaa ofii isheetii haa qabaattu.
Abbaan manaa jaalalaan haadha manaa isaa bira haa ga'u, haati manaas jaalalaan abbaa manaa ishee bira haa geessu.
Haati manaa abbaa manaa ishee malee, dhagna ishee akka jaallatte gochuu hin dandeessu; abbaan manaas akkasuma haadha manaa isaa malee, dhagna isaa akka jaallate gochuu hin danda'u.
Yeroo itti kadbataaf of kennuudhaaf walii galtan irraa kan hafe, wal bira ga'uu wal hin didinaa; isa booddee of qabuu dadhabuu keessan irraa kan ka'e immoo, Seexanni isin qoruudhaaf karaa akka hin argannetti, deebitanii wal bira in geessu.
Kanas karaa isiniif banuufan jedhe malee, isin abboomuuf miti.
Ani illee namoonni hundinuu fuudhuu dhiisanii akka koo akka ta'an nan jaalladhan ture. Haa ta'u iyyuu malee, namni adduma addaan kennaa Waaqayyo isaaf kenne qaba; inni tokko kennaa akkasii, inni kaanis kennaa akkasii qaba.
Warri hin fuudhinii fi warri abboonni manaa isaanii irraa du'an akka koo fuudhaa fi heeruma malee yoo hafan isaaniif ba'eessa, nan jedha.
Of qabuu hin danda'an yoo ta'e garuu haa fuudhan, haa heerumanis; kajeellaa fooniitiin gubachuu irra fuudhuu, heerumuus in wayya.
Warri wal fuudhan akka gargar hin baane nan abbooma; kanas gooftaatu abboome malee ana miti; haati manaa abbaa manaa isheettii gargar hin ba'in!
Yoo abbaa manaa isheettii gargar baate garuu, utuu hin heerumin haa teessu yookii immoo abbaa manaa isheetti haa araaramtu; abbaan manaas haadha manaa isaa hin baasin!
Warra kaan immoo gooftaa utuu hin ta'in ani nan gorsa; namni amane tokko haadha manaa hin amanin yoo qabaate, isheenis abbaa manaa ishee sanaa wajjin jiraachuu yoo jaallatte, inni ishee hin baasin!
Dubartiin amante tokko abbaa manaa hin amanin yoo qabaatte, innis haadha manaa isaa sanaa wajjin jiraachuu yoo jaallate, isheen namicha gad hin dhiisin.
Abbaan manaa hin amanin karaa haadha manaa isaatii Waaqayyo biratti fudhatamaa dha; haati manaa hin amanin karaa abbaa manaa isheetii Waaqayyo biratti fudhatamtuu dha. Yoo akkas ta 'uu dhaabaate ijoolleen keessan Waaqayyo biratti fudhatamoo miti, amma garuu fudhatamoo dha.
Isin keessaa inni hin amanin hidhata isaattii gargar ba'uu yoo fo'ate garuu, gargar ba'uu in danda' a; Waaqayyo jireenya nagaatiif waan isin waameef; yeroo kanatti inni amane yookiis isheen amante hidhata gaa'elaattii hiikamuu isaanii ti.
Ati dubartii nana! Abbaa manaa kee gara amantiitti akka fiddu attamitti beekta? Atis namicha nana! Haadha manaa kee gara amantiitti akka fiddu attamitti beekta?

Namni adduma addaan akka gooftichi isaaf qoodee kennetti, akka yeroo Waaqayyo isa waamettis itti fufee haa jiraatu; akkuma kanattis waldoota kristiyaanaa iddoo hundumaa jiran nan seerradha.
Namni erga dhagna qabatee waamame, akka waan dhagna hin qabatinii hin ta'in; namni utuu dhagna hin qabatin waamames dhagna qabachuu hin barbaadin!
Abboommota Waaqayyoo eeguutu gatii qaba malee, dhagna qabachuun yookiis dhagna qabachuu dhiisuun gatii hin qabu.
Namni adduma addaan waamicha Waaqayyo itti isa waame keessatti haa hafu.
Waaqayyo yommuu si waame garbummaa jala turtee? Kun si hin dhibin! Birmadummaa argachuu yoo dandeesse immoo, caalaatti itti jabaadhu.
Namni garbummaatti utuu jiruu waamicha gooftaa argate, goofticha biratti inni birmaduu dha; akkasumas namni birmadummaatti utuu jiruu waamame, inni Kristosiif garbicha.
Waaqayyo gatiidhaan isin bitate, kanaafis garba namootaa hin ta'inaa!
Egaa obboloota ko, namni adduma addaan waamicha itti waamame keessatti hafee Waaqayyoo wajjin haa jiraatu.

Waa'ee warra qeerrummaadhaa fi durbummaatti jiranii gooftaan abboommii hin kennine; ani garuu akka nama araara gooftaa argatee amanamaa ta'eetti, waa'ee isaaniitiif yaada koo nan kenna.
Rakkina dhufuuf jiru kana keessatti namni utuu hin fuudhin akkasumatti yoo hafe ba'eessa anatti fakkaata.
Seera gaa'elaatiin haadha manaa keetti hidhamteettaa? Yoos ittii hiikamuu hin barbaadin! Niitii hin fuunee? Yoos niitii fuudhuu hin barbaadin!
Haa ta'u iyyuu malee, yoo fuute cubbuu hojjechuu kee miti; durbis yoo heerumte cubbuu hojjechuu ishee miti. Warri fuudhanii fi warri heeruman garuu guyyaa guyyaatti jireenya isaani itti rakkinni isaan argata; ani immoo rakkina kana jalaa isin oolchuu barbaadee isin gorsuu koo ti.
bboloota ko, yeroon si'anaa kun dhumuuf jedha jechuu koo ti; si'achi warri haadha manaa qaban akka warra hin qabaatinii haa ta'an.
Warri boo'an akka warra hin boo'inii, warri gammadan akka warra hin gammadinii, warri bitan akka warra qabeenya hin godhatinii haa ta'an!
Warri biyya lafaatti dhimma ba'an, akka warra itti dhimma hin ba'inii haa ta'an! Biyyi lafaa inni amma mul'atu kun in dhidhima.
Waan biyya lafaa kanatti dhimmuu dhiiftanii akka jiraattan nan barbaada. Namni hin fuudhin gooftaa gammachiisuudhaaf hojii gooftaatiif dhimma;
namni fuudhe garuu haadha manaa isaa gammachiisuudhaaf waan biyya lafaatiif dhimma.
Yaadni isaas iddoo lamatti hiramaa dha; dubartiin deebitee hin heerumin yookiis durbi namummaa ishee fi hafuura ishee jireenya qullaa'aadhaaf kennite, hojii gooftaaf in dhimmiti; isheen heerumte garuu abbaa manaa ishee gammachiisuudhaaf waan biyya lafaatiif dhimmiti.
Kanas isin gargaaruuf nan dubbadhe malee, funyoo morma keessanitti diruuf miti; isin wanta qajeelaa,wanta dhaabataas hojjechaa, yaadni keessan waan biraatti utuu hin harkifamin hojii gooftaatiif akka of kennitan nan barbaada.
Namni tokko fuudha ga'ee, kaadhima isaa fuudhuu dhiisuun isaa akka waan ishee irratti dabaa hojjetee yoo itti fakkaate garuu, fuudhuun isaas hin oolu erga ta'ee, akkuma dur jaallatetti wal haa fuudhan; akkas gochuu isaatiin cubbuu hin hojjetu.
Namni tokko immoo fuudhaaf wanti isa giddisiisu hin jiru yoo ta'e, fedha foon isaatiis mo'achuu yoo danda'e, yaaduma garaa isaatiin in dhaabata; inni kun yaada garaa isaa muree kaadhima isaa durbummaatti yoo dhiise ba'eessa gochuu isaa ti.
Egaa namni ishee kaadhimate fuudhu ba'eessa godha; inni ishee kaadhimate fuudhuu dhiisee akkasumatti hafus caalaatti ba'eessa godha.
Haati manaa, hamma abbaan manaa ishee jirutti seera gaa'elaatiin isatti hidhamtee jiraatti. Erga abbaan manaa ishee du'ee garuu, abbaa feetetti heerumuu in dandeessi, garuu, nama amanetti haa heerumtu.
Haa ta'u iyyuu malee, yoo heerumuu dhiifte akka yaada kootti caalaa gammachuu in argatti; anis immoo hafuura Waaqayyoo qaba jedheen yaada.





Waa'ee qalma waaqayyolii tolfamaniif dhi'eeffamanii gaafattanii turtan. Isin keessaa jarri tokko, "Hundumti keenya beekumsa qabna" akka jedhan in beekna; beekumsi akkasii nama bokoksa, jaalalli garuu tokkummaa in ijaara.
Namni caalaa beekaof se'u amma illee akka beekuun isaaf ta'utti hin beeku;
namni waaqayyoon jaallatu garuu, isa biratti beekamaa in ta'a.
Egaa waa'ee qalma Waaqayyolii tolfamaniif dhi'eeffame nyaachuu immoo, Waaqayyo tolfamaan dhuguma jireenya akka hin qabne akkasumas Waaqayyo tokkicha malee kan biraa akka hin jirre nuyi in beekna;
waaqayyolii kan jedhaman waaqa keessa lafa irras jiru; waaqayyoliin, gooftoliin akkasiis baay'ee dha.
Nuuf garuu Waaqayyo tokkichatu jira; innis abbaa, isa waan hundumaa uume, isa nuyi maqaa isaatiif jiraannus. Akkasumas gooftaa tokkichatu jira; innis Yesus Kristos, isa wanti hundumtuu ittiin uumame, isa nuyi ittiin jiraannus.
Haa ta'u iyyuu malee, hundumatu beekumsa kana qaba miti; garuu kaan hamma ammaatti itti turanii waa'ee waaqayyolii tolfamanii kana itti baraniiru. Kanaaf yeroo foon qalmaa sana nyaatan akkuma waan Waaqayyo tolfamaadhaaf dhi'eeffameetti in nyaatu; yaadni garaa isaanii dadhabaa waan ta'eefis kanaan in xureeffamu.
Nyaanni gara Waaqayyootti nu hin dhi'eessu; yoo nyaachuu dhiifne wanti nutti badu, yoo nyaannes wanti nutti tolu hin jiru.
Garuu kana fo'achuu danda'uun keessan kun karaa tokkoon warra amantiitti dadhaboo ta'anitti gufuu akka hin taane, of eeggadhaa!
Tarii namni tokko, utuu ati inni beekumsa kana qabdu galma waaqayyo tolfamaa keessatti maadiitti dbi'aattee jirtu, si arga ta'a; kun qalma waaqayyo tolfamaadhaaf dhi'aatu nyaachuutti yaada garaa isaa isa dadhabaa hin kakaasuu ree?
Akkasitti, namichi dadbabaan kun, obboleessumti kee inni Kristos du'eef beekumsa ati qabduun in balleeffama.
Karaa kanaan obboloota keessan yakkitanii, yaada garaa isaanii isa dadhabaa madeessuu keessaniin Kristosin in yakkitu.
Kanaafis nyaata akkasiitti dhi'aachuun sababii obboleessa koo kuffisu yoo ta'e, ani obboleessa koo akkan hin kuffifnetti matumaa deebi'ee foon hin nyaadhu.


Ani birmaduu mitii ree? Ani ergamaa mitii ree? Ani gooftaa keenya Yesusin hin arginee ree? Isin bu'a hojii ani gooftaadhaaf hojjedhee mitii ree?
Ergamaa ta'uun koo warra kaan biratti hin fudhatamne yoo ta'e iyyuu isin biratti fudhatama dha; isin kan gooftaa ta'uun keessan iyyuu ergamaa ta'uu koo mallattoodhaan in cimsa.
Warra ana irratti dubbataniif deebii, waan ana irratti dubbataniifis falmata qaba.
Waan nyaannu waan dhugnus argachuun nuuf hin ta'uu ree?
Akka ergamoota warra kaanii, akka obboloota gooftaa, akka Keyfaas nuyi immoo niitii amante fuunee iddoo hundumaatti wajjin adeemuun nuuf hin ta'uu ree?
Yookiis anumaa fi Baarnaabaas duwwaatu soora keenyaaf addaan hojjechuun barbaachisee ree?
Namni loltuu ta'ee qacarame, horii ofii isaatiin lola dhaqee beekaa ree? Namni waynii dhaabe, ija waynichaa hin nyaatuu ree? Namni horii tiksu, aannan horii sanaa hin dhuguu ree?
Ani isa seerichi jedhun dubbadha malee, yaada namaa duukaa bu'ee kana hin dubbadhu.
Seera keessatti, "Qotiyyoo siribsiisaa irra jiru afaan isaa hin hidhin!" kan jedhu caafamee jira; egaa Waaqayyo qotiyyoota duwwaadhaaf dhimmee ree?
Karaa hundumaa waa'ee keenyaaf dubbata mitii ree? Namni qotiisa qotu waa abdachaa akka qotuuf, inni midhaan siribsiisus ija isaatii hirmaachuudhaaf abdachaa akka siribsiisuuf, kun nuuf jedhee caafame.
Nuyi wanta jireenya hafuuraatiif barbaachisu erga isiniif facaafnee, wanta jireenya fooniitiif barbaachisu utuu isin irraa haammannee nutti guddata turee ree?
Warri kaan kan akkasii isin irraa argachuun in ta'aaf erga ta'ee, nuuf immoo caalaatti nuuf hin ta'u turee ree? Nuyi garuu waan nuuf in ta'a ture kanaan hin hojjenne, wangeela Kristositti danqaraa akka hin taaneef, waan hundumaa of irra keenye.
Warri mana qulqullummaa keessaa hojjetan, mana qulqullummaatii nyaata isaanii akka argatan, warri iddoo aarsaatti qalma dhi'eessan isa aarsaadhaaf dhi'aate sana irraa akka hirmaatan hin beektanii ree?
Akkasuma immoo warri wangeela labsan waan ittiin jiraatan wangeelichumaan akka argatan gooftichi abboomeeraaf.
Akkasuma immoo warri wangeela labsan waan ittiin jiraatan wangeelichumaan akka argatan gooftichi abboomeeraaf.
Ani garuu waan anaaf in ta'a ture kana keessaa tokkotti illee dhimma hin baane. Ammas wanta anaaf in ta'a ture kana argachuudhaaf jedhee kana caafuu koo miti; kanaa mannaa du'uu koo wayya. Waanan ittiin of jajuu danda'u kana, namni bishaan itti na duraa hin naqin.
Wangeela lallabuu kootiin of jajuu hin danda'u; kana himuun ana irraa in barbaadama; wangeela yoon lallabuu dhaabaadhe garuu, anaaf wayyoo!
Fedha kootiin utuun kana godhee gatii nan argadhan ture; fedha koo malee erga ta'ee garuu, hojiin kun Waaqayyo biraa hadaraa anatti kennamuu isaa ti.
Egaa bu'aan koo maali ree? Bu'aan koo lallabuu koo ti, wangeelaan isa argachuun anaaf in ta'a tures utuu hin gaafatin, wangeela tola namatti himuu dha.
Namoota hundumaa biratti birmaduu ta'ee utuman jiruu, caalaatti namoota buufachuudhaaf hundumaaf garba of godheera.
Yihudoota biratti, warra Yihudootaa buufachuudhaaf akka Yihudiin ta'e; warra seera jala jiran biratti, ofii kootii seera jala yoon jiraa'chuu dhaabaadhe iyyuu, warra seera jala jiran sana buufachuudhaaf akka nama seera jala jiruun ta'e.
Warra seericha hin qabne biratti, isaan buufachuudhaaf akka nama seericha hin qabneen ta'e; haa ta'u iyyuu malee, seera Kristos jala waanan jiruuf, ani seera Waaqayyoo hin dhabne.
Warra amanti itti xobbee ta'an biratti, warra amantiitti xobbee ta'an buufachuudhaaf akka nama xobbee ta'eera; karaadhuma hundumaan namoota muraasa illee oolchuudhaaf, namoota hundumaa biratti waan fakkaatu hundumaa ta'eera.
Hojii wangeelaatiin kennaa isaa keessaa hirmaachuudhaaf, wangeelaaf jedhee kana hundumaa nan godha.
Warri wal dorgoman hundinuu yoo fiigan iyyuu, kan dura darbee kennaa argatu garuu, tokkicha akka ta'e hin beektanii ree? Isinis akkasuma kennaa sana akka argattaniif fiigaa!
Namni dorgeedhaaf qophaa'u, waan eeggachuu isa barbaachisu hundumaa irraa of in eeggata. Warri wal dorgoman gonfoo baala irraa hojjetame, isa coollagee badu argachuudhaaf kana godhu; nuyi garuu isa hin badne argachuudhaaf in dhamaana.
Anis akkuma kanatti akeeka koo bira ga'uudhaaf nan fiiga; abootuun koos akka nama akeeka isaa dhabee qilleensa rukutuu hin ta'u.
Ani warra kaan dorgomeetti waamee ofii kootii akkan keessaa hin hambifaneef, dhagni koo itti baree waan itti dhufu hundumaa akka danda'u haleelee akka abboomamus gochuun anaaf in ta'a.Yaa obboloota ko! Abboonni keenya hundinuu, [utubaa] duumessaa sana jala akka turan, hundumti isaaniis galaanicha akka ce'an akka beektan nan barbaada.
Hundumti isaaniis kan Musee ta'uudhaaf duumessichaa fi galaanicha keessatti cuuphamaniiru,
hundumti isaanii nyaata hafuuraa isa tokkicha sana nyaataniiru;
hundumti isaanii dhugaatii hafuuraa isa tokkicha sana dhuganiiru; isaan kattaa hafuuraa isa guddicha, isa isaanii wajjin adeemaa turettii dhuganiiru; kattaan guddichi sun immoo Kristos ture.
Haa ta'u iyyuu malee, Waaqayyo isaan keessaa namoota baay'eetti waan hin gammadiniif, lafa duwwaatti in gataman.
Wanti kun hunidinuu immoo, nus akkuma isaan sanaa waan hamaa akka hin hawwineef of nu eeggachiisu.
Isaan keessaa kaan waaqayyolii toffamaniif akka sagadan, isin warra waaqayyolii tolfaman waaqessan hin ta'inaa! Akkuma caafame, "Jarri gar-malee nyaachuu fi dhuguuf taa'anii, gar-malee sirbuuf immoo ka'an" jedhe.
Isaan keessaa kaan gaalamootummaatti gad of dhiisanii, guyyaa tokkotti namoonni kumni digdamii sadii akka dhuman, kottaa nu immoo gaalamootummaatti gad of hin dhiifnuu!
Isaan keessaa kaan aangoo gooftichaa qoranii, bofni akka isaan balleesse, nu immoo aangoo gooftichaa qoruun nuuf hin ta'u.
Isaan keessaa kaan guungumanii, ergamaa isa nama balleessuun akka balleeffaman, isinis hin guunguminaa!
Wanti kun hundinuu warra kaan qoqqobachuudhaaf isaanitti dhufe, nuyi warra dhumni barichaa irra ga'eef immoo barumsa akka nuuf ta'uuf caafame.
Kanaafis namni dhaabatee waan jiru itti fakkaatu, akka hin kufneef of haa eeggatu!
Qoramni namatti dhufee hin beekne isinitti hin dhufne. Waaqayyo amanamaa waan ta'eefis, humna keessan gararraatti akka isin qoramtaniif isin hin dhiisu, garuu qorama sana keessatti akka isin dandeessan in godha, karaa isin keessaa baatanis isiniif in kenna.
Kanaafis yaa michoota ko, waaqayyolii tolfamaniif sagaduu irraa fagaadhaa!
Isin warra hubatootti nan dubbadha; waanan dubbadhu immoo isinumti faradaa!
Xoofoo eebbaa isa eebbifannu irraa hirmaachuun keenya, dhiiga Kristos irraa hirmaachuu keenya mitii ree? Buddeena isa cabsannu irraa hirmaachuun keenya, dhagna Kristos irraa hirmaachuu keenya mitii ree?
Buddeenni tokkicha waan jiruuf, nus immoo hammam yoo baay'anne iyyuu, hundumti keenya buddeena tokkicha sana irraa waan hirmaannuuf, nuyi dhagna tokkicha.
Mee saba Israa'el ilaalaa! Warri kennaa dhi'aatu sana irraa nyaatan, kennaa iddoo aarsaa irraa Waaqayyoo wajjin hirmaatu, mitii ree?
Egaa kun, qalmi waaqayyolii tolfamaniif dhi'eeffame yookiis Waaqayyo tolfamaan ofuma isaatii waan tokkotti in gala jechuu koo tii ree?
Waawuu! Warri saba Waaqayyoo hin ta'in waan qalmaaf dhi'eessan hafuurota hamootaaf dhi'eessu malee, Waaqayyoof miti jechuu koo ti; ani immoo akka isin hafuurota hamootaa wajjin hirmaattota taatan hin barbaadu.
Xoofoo gooftaa keessaa akkasumas xoofoo hafuurota hamootaa keessaa dhuguu hin dandeessan; maaddii gooftaa irraa akkasumas maaddii hafuurota hamootaa irraa hirmaachuu hin dandeessan.
Nuyi gooftaa hinaafsisuu barbaannaa ree? Nuyi isa caalaa jaboodhaa ree?
Wanti hundinuu dhowwaa hin qabu! in jedhama, garuu wanti hundinuu immoo nama hin gargaaru; "Wanti hundinuu dhowwaa hin qabu!" garuu wanti hundinuu ijaarsaaf hin ta'u.
Namni waan isatti tolu utuu hin ta'in, waan nama kan biraatti tolu haa barbaadu!
Foon dhaabii fooniitti gurguramus, yaada garaa keessanii akka hin tuqneef, waaqayyolii tolfamaniif qalamuu isaa utuu hin gaafatin, nyaachuu in dandeessu;
akkuma caaffanni qulqullaa'aan jedhu iyyuu, "Biyyi lafaa wanti ishee keessa jirus hundinuu kan gooftaa ti".
Namni hin amanne tokko mana isaatti nyaataaf yoo isin waame, isinis dhaquu yoo barbaaddan, yaada garaa keessanii akka hin tuqneef, maaliif qophaa'e jettanii utuu hin gaafatin, waan isiniif dhi'aate nyaadhaa!
Namni tokko, "Kun qalma aarsaadhaaf dhi'aatee dha" jedhee yoo isinitti hime garuu, waa'ee namicha isinitti hime sanaaf, yaada garaa isaas waan tuquuf hin nyaatinaa!
Kunis yaada garaa isaa akka hin tuqneef malee, yaada garaa kee jechuu koo miti; ati immoo, "Yoos birmadummaan koo yaada garaa nama biraatiin maaliif ittifama ree?
Ani ga'aa koo galateeffadhee yoon fudhadhe, nyaata isa ani Waaqayyoon itti galateeffadheef maaliifan ceepha'ama ree?" jettee in gaafatta ta'a.
Egaa yoo nyaattan yookiis yoo dhugdan yookiis waanuma hojjettan hundumaa ulfina Waaqayyoof hojjedhaa!
Warra Yihudootaatti, warra Yihudoota hin ta'inittis yookiis waldaa kristiyaanaa Waaqayyootti gufuu hin ta'inaa!
Ani karaa koo waanuman hojjedhuun nama hundumaa gammachiisuu nan yaala; isaan akka fayyaniif, waan anaaf waa'ee baasu utuu hin ta'in, waan namoota baay'eedhaaf waa'ee baasu nan barbaada.
Egaa akkuma ani fakkeenya Kristos fudhadhe, isinis immoo fakkeenya koo fudhadhaa!
Waan hundumaatti waan na yaadattaniif, barsiisa ani isin barsiisetti qabamtanii waan jirtaniif, isin nan jaja.
Amma immoo Kristos mataa warra dhiiraa, abbaan manaa mataa haadha manaa, Waaqayyo mataa Kristos ta'uu isaa, akka beektan nan barbaada.
Dhiirri waldaa keessatti yommuu kadhatu yookiis yommuu waan Waaqayyo itti mul'ise himu, yoo haguuggate mataa isaa in salphisa.
Dubartiin waldaa keessatti yommuu Waaqayyoon kadhattu yookiis yommuu waan Waaqayyo itti mul'ise himtu, yoo haguuggachuu dhaabaatte garuu, mataa ishee in salphifti; isheen kun dubartii mataa haaddattee wajjin wal hin caaltu.
Egaa dubartiin yoo haguuggachuu dhaabaatte, rifeensa mataa ishee murachuu iyyuu hin yeellaatu, dubartiin sababii malee rifeensa mataa ishee muratte yookiis haaddatte salphachuu yoo jibbite immoo haa haguuggattu.
Dhiirri bifa Waaqayyootii fi ulfina Waaqayyoo kan argisiisu erga ta'ee, haguuggachuun isaaf hin ta'u; dubartiin garuu ulfina dhiiraa in argisiifti.
Jalqabatti dubartiitu dhiirattii argame malee, dhiirri dubartiittii hin argamne.
Dubartiitu dhiiraaf jedhee uumame malee, dhiirri dubartiidhaaf jedhee hin uumamne.
Kanaaf dubartiin ergamoota Waaqayyoo duratti aboo jala jiraachuu ishee kan argisiisa, haguuggii mataa irraa qabaachuun in ta'aaf.
Haa ta'u iyyuu malee, gooftaan ishee dubartii isa dhiiraattii, isa dhiiraas ishee dubartiittii addaan baasee hin ilaalu.
Dubartiin dhiirattii akkuma argamte akkasuma immoo dhiirri dubartii irraa dhalate, hundinuu garuu Waaqayyo biraa dhufan.
Dubartiin utuu mataa ishee hin haguuggatin waldaa keessatti Waaqayyoon kadhachuun qajeelaa dhaa ree? Isinumti ofii keessanii faradaa!
Dhiirri rifeensa mataa isaa dheereffachuun isaaf salphina akka ta'e, akki namni itti uumame isin hin barsiisuu ree?
Garuu dubartiin rifeensa dheeraa yoo qabaatte, kun isheedhaaf ulfina mitii ree? Rifeensi ishees akka isheen ittiin golgattuuf kennameef.
Nama yaada kanaan mormuu barbaaduuf garuu, nuyi, waldoonni Waaqayyoos amala kan biraa hin qabnu.
Yeroo sagadaaf walitti qabamtanitti, akka itti walitti qabamuu keessanii wayyeessuu irra caalaa kan balleessu waan ta'eef, waa'ee isaatiif isa ani dubbachuuf jiru keessatti isin hin jajadhu.
Hundumaa dura waldaan keessan yommuu walitti qabamu, yaadaan gargar ba'uun isin keessa akka jiru dhaga'eera; kana keessaa kaan dhugaa akka ta'ee nan amana.
Isin keessaa warri qoramanii fudhataman akka beekamaniif, isin gidduutti barsiisa isaaniitiin gargar ba'uun jiraachuutu ta'a.
Egaa akka isin itti walitti qabamtan kanatti walitti qabamuun, irbaata gooftaa isa qulqulluu nyaachuuf hin ta'u
Yeroo nyaataatti hundinuu adduma addaan nyaata fidee dhufee nyaachuutti in ka'a, inni tokko in beela'a, inni kaan immoo in machaa'a.
Maali? mana itti nyaattanii dhugdan hin qabdanii ree? Yookiis waldaa Waaqayyoo tuffachuu keessanii? Warra homaa hin qabnes yeellaasisuu keessanii? Ani maal isiniin jedhu ree? Isin jajadhuu ree? Ani kana irratti isin hin jajadhu.
Barsiifni ani isinitti dabarse, isuma ani gooftaa biraa fudhadhe ture. Innis, Yesus gooftaan halkanuma itti dabarfamee kenname sanatti buddeena fuudhee,
Waaqayyoon galateeffatee, buddeenicha cabsee, "Inni isiniif cabe kun dhagna koo ti, kanas seenaa kootiif godhadhaa!" jedhe.
Erga nyaatanii booddees akkuma sanatti xooficha fudhatee, "Xoofoon kun kakuu isa haaraa, dhiiga kootiin dhaabatuu dha; yeroodhuma isa keessaa dhugdanitti seenaa kootiif godhadhaa!" jedhe.
Yeroodhuma buddeena kana nyaattanitti, yeroodhuma xoofoo kana keessaa dhugdanitti hamma gooftaan deebi'ee dhufutti akka inni [namootaaf] du'e in labsitu.
Kanaafis sababii maaliitiif akka dhi'aatu utuu gargar hin baasin namni buddeenicha nyaatu, xoofoo gooftaa keessaas dhugu, dhagna gooftaa dhiiga isaas in yakka.
Egaa, namni qoree of haa ilaalu! Ergasiis buddeenicha irraa haa nyaatu, xooficha keessaas haa dhugu.
Dhagna gooftaa ta'uu isaa yaadatee utuu gargar hin baasin namni buddeenicha nyaatu, xooficha keessaas dhugu, firdii of irratti fiduudhaaf in nyaata in dhugas.
Sababii kanaaf baay'een keessan dhukkubsatoo dha, dadhaboo dhas; namoonni kaanis du'aniiru,
Utuu of irratti arginee nuyi of irratti murreerra ta'ee, Waaqayyo nutti hin faradu, ture.
Yeroo amma nutti faradamu immoo, firdiin bara baraa biyya lafaa wajjin akka nutti hin faradamnetti, gooftichi akkasitti adabee nu qajeelcha.
Kanaafis yaa obboloota ko! Irbaata gooftaa isa qulqulluu nyaachuudhaaf yommuu walitti qabamtan wal eegaa.
Walitti qabamuun keessan firdii Waaqayyoo akka isin irratti hin fidneef, namni beela'e mana isaatti haa nyaatu! Waa'ee dhimma isa kan biraa immoo yommuun dhufu nan seerradha.
Yaa obboloota ko! Waa'ee kennaa garaa garaa hafuurri qulqulluun kennuu, akka hubattan nan barbaada.
Isin amma illee saba Waaqayyoo utuu hin ta'in dura, karaa irraa kaachifamtanii gara waaqayyolii tolfaman warra duudaatti, akka oofamaa turtan in beektu.
Akkasumas namni hafuura Waaqayyootiin geggeeffamu, "Yesus abaaramaa dha" jechuu, namni tokko illees hafuura qulqulluutiin yoo ta'e malee, "Yesus gooftaa dha" jechuu, akka hin dandeenye cimsee isinittan beeksisa.
Kennaan hafuuraa gosa garaa garaatu jira, hafuurichi garuu tokkichuma.
Ergaa garaa garaatu jira, gooftaan ergamaniif garuu tokkichuma.
Hojii garaa garaatu jira, Waaqayyo inni hojii hundumaa adduma addaan yaada namaa keessa kaa'u garuu tokkicha.
Karaan kennaan hafuuraa adduma addaan nama keessaa mul'atu, hundumaaf bu'aa akka ta'uuf kenname.
Isa tokkoof ogummaadhaan dubbachuutu hafuuraan kennameef, isa kaaniif immoo beekumsa barsiisuutu hafuuruma sanaan kennameef;
isa kaaniif amantiitu hafuuruma sanaan kennameef, isa kaaniif immoo kennaa warra dhukkubsatan fayyisuutu hafuura tokkicha sanaan kennameef;
isa kaaniif dinqii hojjechuutu, isa kaaniif raajii dubbachuutu, isa kaaniif hafuurota gargar baasee beekuutu, isa kaaniif afaan hin beekamneen dubbachuutu, isa kaaniif afaan hin beekamne sana hiikuutu kennameef!
Hafuurri innumti tokkichi sun hojii kana hundumaa hojjetamuudhaan in ga'a; inni akka jaalala isaatti tokkon tokkon namaaf kennaa addaa in hira.
Kristos akka dhagna tokkicha isa bu'aa dhagnaa baay'ee qabuu ti; bu'aan dhagnaa sun yoo baay'atan iyyuu dhagnuma tokkicha.
Nuyi Yihudoonni, warri Yihudoota hin ta'inis, warri garbummaa jala jiran, warri birmaduunis hundumti keenya dhagna tokko ta'uudhaaf hafuura tokkoon cuuphamneerra, nuyi hundumti keenya akka dhugnuufis hafuurri qulqulluun inni tokkichi nuuf kennameera.
Dhagni tokko immoo bu'aa dhagnaa baay'ee qaba malee, tokkicha duwwaa qaba miti.
Fakkeenyaaf miilli, "Ani harka miti; kanaaf ani kan dhagnaa miti" yoo jedhe, kun bu'aa dhagnaa tokko ta'uu isaa hin oolchu.
Gurris, "Ani ija miti, kanaaf ani kan dhagnaa miti" yoo jedhe, kun bu'aa dhagnaa tokko ta'uu isaa hin oolchu.
Egaa guutummaan dhagnaa ija utuu ta'ee, attamitti dhaga'uu danda'a ree? Guutummaan dhagnaa gurra utuu ta'ee, attamitti fuunfachuu danda'a ree?
Waaqayyo garuu bu'aa dhagnaa hundumaa adduma addaan akka ofii barbaadetti iddoo iddoo isaatti qopheesse.
Bu'aan dhagnaa hundumtuu, bu'aa dhagnaa tokkicha isa waan tokkicha duwwaa hojjetu yoo ta'e, attamitti dhagna guutuu ta'a ree?
Kanaaf akka amma jirutti, bu'aan dhagnaa baay'eedha, dhagni garuu tokkicha.
Iji harkaan, "Ati anaaf hin barbaachiftu" yookiis mataan miillan isaatiin "Isin anaaf hin barbaachiftan" jechuu hin danda'u.
Caalaatti iyyuu bu'aa dhagnaa hundumaa keessaa warra barbaachisoo hin fakkaannetu barbaachisoo dha.
Bu'aa dhagnaa warra tuffatamoo nutti fakkaataniifis caalaatti ulfina in laannaaf; bu'aan dhagna keenyaa warri hin argisiifamne eegumsa caalaa in argatu,
warra argisiifamaniif garuu eegumsi akkasii hin barbaachifne. Waaqayyo bu'aan dhagna namaa inni tuffatamaan ulfina caalaa akka argatutti walitti uume.
Inni uumes gargar ba'uun bu'aa dhagnaa giddutti utuu hin argamin, qixxeetti walii isaaniitiif akka yaadaniif kana godhe.
Bu'aa dhagnaa kana keessaa inni tokko yoo dhiphate, hundinuu isaa wajjin in dhiphatu; inni tokko yoo ulfaate, hundinuu isaa wajjin in gammadu.
Ammas hundumti keessan dhagna Kristos, adduma addaanis bu'aa dhagna isaatii ti.
Waaqayyos waldaa kristiyaanaa keessatti duraan dursee ergamoota, lammaffaa warra waan inni itti mul'ise dubbatan, sadaffaa warra dubbii isaa barsiisan, kana booddees warra dinqii hojjetan, isaanitti aansees warra dhukkubsatoota fayyisuudhaaf kennaa qaban, warra namoota gargaaran, warra hojii geggeessan, warra afaan hin beekamneen dubbatan kaaseera.
Hundumatu, ergamootaa ree? Hundumatu mul'ata Waaqayyoo dubbataa ree? Hundumatu dubbii isaa barsiisaa ree? Hundumatu dinqii hojjetaa ree?
Hundumatu kennaa dhukkubsatoota fayyisuu qabaa ree? Hundumafu afaan hin beekamneen dubbataa ree? Hundumatu isa dubbatame hiikaa ree?
Isin garuu kennaa warra caalan argachuudhaaf dhama'aa! Ani immoo isaan kana hundumaa irra isa caalu iyyuu isinittan argisiisa.
Afaan namoonni yookiis afaan ergamoonni Waaqayyoo dubbataniin dubbadhee, jaalala yoon qabaachuu dhaabaadhe, ani akka sibiila kililchuu yookiis dibbee kosh kosh jedhuun ta'e.
Raajii dubbachuudhaaf kennaa qabaadhee, dhoksaa jiru hundumaa beekee; beekumsa hundumaa qabaadhee, gaara iddoo isaatii hamman bututti amantii guutuus qabaadhee, jaalala yoon qabaachuu dhaabaadhe garuu, ani homaa miti.
Wantan qabu hundumaa warra dhabaniif hiree, ittiin of jajuudhaafis dhagna koo iyyuu dabarsee  kennee, jaalala yoon qabaachuu dhaabaadhe garuu, homaa waa'ee anaaf hin baasu.
Jaalalli danda'aa dha, gaarummaas in argisiisa; jaalalli hin hinaafu, of hin jaju, of hin bokoksu!
jaalalli, lafa salphinaa hin ijaajju, waan isatti tolu duwwaas hin barbaadu, hin dallanu, waan hamaas nama irratti hin lakkaa'u.
Jaalalli qajeelina dhugaatti gammada malee, jal'inatti hin gammadu.
Jaalalli karaa tokko illee nama hin lafafu, hunduma isaa in amana, hunduma isaa abdata, hunduma isaas obsa.
Jaalalli yoom iyyuu hin badu; kennaa raajii dubbachuu yoo ta'e, hafuuf jira; afaan hin beekamneen dubbachuu yoo ta'e, dhaabachuuf jira, beekumsas yoo ta'e, hafuuf jira.
Wanti nuyi beeknu muraasa, wanti raajii dubbannus muraasa;
raawwatamuun isaa yeroo ga'u immoo, inni  muraasi kun in hafa.
Mucummaa kootti akka mucaatti nan dubbadhe, akka mucaatti nan yaade, akka mucaattis sababii nan kennan ture; amma garuu 	ergan nama ga'aa ta'ee, akka mucaatti jiraachuu dhiiseera.
Nuyi amma akka nama of-ilaalee keessatti waa argee abaluu isaa hin hubatin hafeetti in argina; yommus garuu fuula fuulaan in argina, wanti ani amma beeku muraasa, yommus garuu akkuman ofii beekame, anis guutuutti beekuuf jira.
Egaa amantiin, abdiin, jaalalli isaan kun sadan hafanii in jiraatu; isaan keessaa garuu jaalalatu caala.



Toorri hidda dhaloota Yesus Kristos sanyii Daawit, sanyii Abrahaam isa kana.
Abrahaam Yisihaqin dhalche; Yisihaq Yaaqoobin dhalche; Yaaqoob Yihudaa fi obboloota Yihudaa dhalche.
Yihudaan Taamaar irraa Faaresii fi Zaaraa dhalche; Faares Hesromin dhalche; Hesrom Aaramin dhalche.
Aaram Aminaadaabin dhalche; Aminaadaab Nahasoonin dhalche; Nahasoon Salmoonin dhalche.
Salmoon Rahaab irraa Boazin dhalche; Boaz Ruut irraa Yoobeedin dhalche; Yoobeed Iseyin dhalche.
Isey Daawit mooticha dhalche; Daawit haadha manaa Uriiyaa irraa Solomoonin dhalche;
Solomoon Rehobi'aamin dhalche; Rehobi'aam Abiiyaa dhalche; Abiiyaan Asaafin dhalche;
Asaaf Yoshaafaaxin dhalche; Yoshaafaax Yooraamin dhalche; Yooraam Oziyaasin dhalche;
Oziyaas Yo'ataamin dhalche; Yo'ataam Akaazin dhalche; Akaaz Hisqiyaasin dhalche.
Hisqiyaas Minaasee dhalche; Minaaseen Amosin dhalche; Amos Yosiyaasin dhalche.
Yosiyaas bara sabni Israa'el biyya Baabilonitti booji'amanitti Yekoniyaasii fi obboloota Yekoniyaas dhalche.
Sabni Israa'el biyya Baabilonitti erga booji'amanii booddee Yekoniyaas Salaati'elin dhalche; Salaati'el Zarubaabelin dhalche.
Zarubaabel Abiyuudin dhalche; Abiyuud Eliyaaqimin dhalche; Eliyaaqim Azorin dhalche;
Azor Zaadoqin dhalche; Zaadoq Akiimin dhalche; Akiim Eliyudin dhalche.
Eliyud Ele'azaarin dhalche; Ele'azaar Maattaanin dhalche; Maattaan Yaaqoobin dhalche;
Yaaqoob Yoseefin dhalche; Yoseef kun kaadhima Maariyaam; isheen immoo Yesusin isa "Kristosicha" jedhamee moggaafame deesse.
Dhaloonni kun hundinuu Abrahaamii hamma Daawititti dhaloota kudha afur, Daawitii hamma bara sabni Israa'el biyya Baabilonitti booji'amaniitti dhaloota kudha afur, bara biyya Baabilonitti booji'amanii hamma Kristositti dhaloota kudha afur turan.

Dhalachuun Yesus Kristos akka kanatti fufee jiru ture; Maariyaam haati isaa Yoseefiif kaadhimatamtee turte; isheen Yoseefii wajjin utuu wal bira hin ga'in, hafuura qulqulluudhaan ulfooftee argamte.
Yoseef inni ishee kaadhimates nama jireenya qajeelaa jiraatu waan tureef, dhoksaatti ishee dhiisuudhaaf murtoo godhe malee, ummata duratti ishee yeellaasisuu hin barbaanne.
Utuu Yoseef kana yaadaa jiruu, kunoo, ergamaan gooftaa abjuutti itti mul'atee, "Yaa Yoseef ilma Daawit, Maariyaam kaadhimni kee hafuura qulqulluudhaan waan ulfoofteef, ishee of biratti fudhachuu hin sodaatin!
Isheen ilma in deessi; atis maqaa isaa 'Yesus' jettee in moggaafta, inni ofii isaatii saba isaa cubbuu isaaniittii isaan in fayyisa" jedheen.
Kun hundinuu inni Waaqayyo gooftaan afaan raajichaatiin dubbate akka raawwatamuuf ta'e.
Innoo, "Kunoo, durbi in ulfoofti ilmas in deessi, maqaa isaas 'Amaanu'el' jedhanii in moggaasu" jedhe; "Amaanu'el" jechuun "Waaqayyo nuu wajjin jira" jechuu dha.
Yoseef hirribaa dammaqee, akkuma ergamaan gooftaa isa abboometti kaadhima isaa of biratti in fudhate.
Haa ta'u iyyuu malee, inni hamma isheen ilma ishee deessutti ishee hin barre; mucicha immoo "Yesus" jedhee in moggaase.




Bara mooticha Herodisitti, Yesus mandara Betlihem kutaa biyya Yihudaatti yommuu dhalate, kunoo, namoonni ogeeyyiin urjii lakkaa'an tokko ba'a-biiftuutii gara Yerusaalem dhufan.
Isaan, "Inni mootii Yihudootaa ta'ee dhalate eessa jira nuyi urjii isaa ba'a-biiftuutti arginee, isaaf sagaduu dhufneerra'o" jedhanii iyyaafatan.
Herodis mootichi kana dhaga'ee in raafame, Yerusaalem, guutuunis isaa wajjin in raafame.
Yommus inni luboota warra angafootaa fi barsiisota seeraa saba Yihudootaa keessaa walitti qabee, Masiihiin eessatti dhalachuuf akka jiru isaan gaafate.
Isaan immoo, "Mandara Betlihem kutaa biyya Yihudaa keessatti in dhalata. Raajichaan caafamee,
'Ati yaa Betlihem ishee biyya Yihudaa keeessaa! Ati mandaroota gurguddoota Yihudaa hundumaa irra hin xinnaattu; si keessaa kan mo'u tokko saba koo Israa'eliin kan, bulchu in ba'a' kan jedhu jira" jedhan.
Ergasii Herodis jarreen ogeessota ofitti waamee, yeroo urjichi itti mul'ate isaan irraa hubatee in bare.
Jaraan immoo, "Dhaqaatii waa'ee mucichaa hubadhaa qoraa! Anis dhaqee akkan sagaduufitti akkuma argitaniin immoo anatti himaa!" jedhee, Betlihemitti isaan erge.
Kanaaf jarri waan mootichi jedhe erga dhaga'anii booddee karaa isaanii irra bu'an; kunoos urjiin isaan ba'a-biiftuutti arganii turan hamma iddoo mucichi ture sana irra ga'ee dhaabatutti isaan dura in adeeme.
Jarri urjicha yommuu argan gammachuu sonaan guddaa in gammadan.
Manatti lixaniis mucicha haadha isaa Maariyaamii wajjin argatanii, lafatti gad gombifamanii isaaf sagadan; qorxii isaaniis bananii, warqee, ixaanaa fi qumbii harka fuudhaa kennaniif.
Gara Herodisitti akka hin deebineef abjuutti waan ajajamaniif, karaa biraatiin gara biyya isaaniitti deebi'uudhaaf sokkan.

Erga jarri biyya isaaniitti sokkanii immoo, kunoo, ergamaan gooftaa tokko abjuutti Yoseefitti mul'atee, "Ka'ii, mucichaa fi haadha isaa fudhadhuutii biyya Gibxiitti baqadhu! Herodis mucicha ajjeesuudhaaf waan barbaaduuf, hamma ani sitti himutti achuma turi!" ittiin jedhe.
Yoseef yommus ka'ee mucichaa, haadha isaas fudhatee halkaniin, biyya Gibxiitti in sokke.
Hamma yeroo Herodis du'ettis achuma ture; kun waan Waaqayyo gooftaan afaan raajichaatiin, Ani biyya Gibxii ilma koo waame" jedhe dubbate haa raawwatamuuf ta'e.

Warri ogeessonni sun akka isa gowwoomsan yommuu hubate Herodis baay'ee aare; akka yericha isa warra ogeessota sana irraa gaafatee barettis Betlihemii fi naannoo ishee hundumaa keessaa ijoollee dhiiraa waggaa lama guutan yookiis isaa gad kan ta'an hundumaa akka ajjeesaniif namoota in erge.
Kanaanis dubbiin raajicha Ermiyaasiin dubbatame in raawwatame;
innis,"Sagaleen Raamaatti dhaga'ame, sagalee boo'ichaa fi  wawwaannaa ture; Raahel ijoollee isheetiif boosse, isaan waan hin jirreef jajjabaachuu didde" isa jedhuu dha.

Yeroo Herodis du'etti garuu ergamaan gooftaa tokko biyya Gibxiitti abjuutti Yoseefitti mul'atee,
"Warri lubbuu mucichaa barbaadan du'aniiruutii, ka'ii, mucichaa fi haadha isaa fudhadhuutii biyya Israa'el dhaqi!" ittiin jedhe.
Kana irratti inni ka'ee mucichaa fi haadha isaa fudhatee gara biyya Israa'el in dhaqe.
Arkelaawos qooda abbaa isaa Herodis Yihudaa irratti mo'uu isaa waan dhaga'eef garuu, Yoseef achi dhaquu in sodaate; abjuudhaanis gorfamee gara kutaa biyya Galiilaatti in sokke.
Achis dhaqee, raajonni waa'ee Yesusiif, "Inni 'Naaziricha in jedhama" jedhanii kan dubbatan akka raawwatamuuf, mandara Naazireet jedhamtu tokko keessa jiraate.



Bara sanatti Yohannis cuuphaan sabatti mul'atee, lafa onaa biyya Yihudaatti labsee,
"Mootummaan waaqaa dhi'aateeraatii yaada garaa keessanii geddaradhaa!" jedhe.
Isaayaas raajichi,"Sagaleen lafa onaa keessaa in iyya; dhaga'aadhaggeeffadhaa,  gooftichaaf karaa tolchaatii haraa, daandii inni irra adeemus qajeelchaa"  yommuu jedhe waa'ee namicha kanaaf dubbate.
Yohannis uffata rifeensa gaalaa irraa dha'ame uffatee, mudhii isaas teephaan hidhate; nyaanni isaa immoo hawaannisaa fi damma moggaa ture.
Yeroo sanatti warri Yerusaalem jiraatan, warri Yihudaa, warri kutaa biyya naanna'aa Yordaanos jiraatan hundinuu lafa Yohannis cuuphaan jirutti ba'an.
Isaan kun cubbuu isaanii himachaa laga Yordaanositti isa of in cuuphsisu turan.
Yohannis garuu Fariisotaa fi Saduqoota keessaa namoonni baay'een cuuphamuudhaaf gara isaa dhufuu isaanii yommuu arge, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise?
Ammas yaada garaa geddarachuun keessan ija gaarii haa godhatu!
Abbaan keenya Abrahaamii dha jettanii kan galtan isinitti hin fakkaatin Waaqayyo dhagoota kanattii Abrahaamiif ijoollee kaasuu akka danda'u isinitti nan hima.
Ammuma iyyuu qottoon hidda mukaa hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhee gorse.
Yohannisis itti fufee, "Yaada garaa keessanii geddarachuu keessaniif bishaaniin isin nan cuupha, inni ana booddee dhufu garuu ana irra in jabaata, anis kophee miilla isaatii illee baachuudhaaf nama ta'u miti; inni hafuura qulqulluudhaa fi ibiddaan isin in cuupha.
Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedheen.

Yesus yommus Yohannis cuuphaan akka isa cuuphuuf Galiilaadhaa Yordaanositti isa bira dhufe.
Yohannis garuu, "Siin cuuphamuun anaaf barbaachisa, ati immoo cuuphamuuf gara koo dhuftaa?" jedhee jabeessee isa ittise.
Yesus garuu deebisee, "Waaqayyo duratti waan qajeelaa ta'e hundumaa akkasitti raawwachuun waan nuuf ta'uuf, amma ana ittisuu dhiisi!" jedheen; kana irratti Yohannis isa ittisuu dhiise.
Yesus cuuphamee bishaanicha keessaa akkuma ba'een, kunoo, bantiiwwan waaqaa hundinuu [isaaf] banaman; achumaanis hafuurri Waaqayyoo akka gugeetti gad dhufee isa irra bu'uu isaa in arge.
Kunoo, sagaleen immoo, "Inni kun ilma koo isa jaallatamaa dha, gammachuun koos isatti in raawwatama" jedhee waaqa irraa in dubbate.



Ergasii Yesus Seexanaan qoramuudhaaf, hafuura qulqulluudhaan gara lafa onaatti geeffame.
Inni guyyaa afurtamaa fi halkan afurtamaaf erga soomee booddee beela'e.
Yommus inni isa qoru dhufee, "Ati dhugumaan ilma Waaqayyoo yoo taate, dhagoonni kun buddeena akka ta'aniif abboomi!" ittiin jedhe.
Yesus garuu deebisee, "Caaffata qulqullaa'aa keessatti 'Namni nyaata duwwaadhaan hin jiraatu, dubbii afaan Waaqayyoo keessaa ba'u hundumaan malee' kan jedhu caafameera" jedhe.
Seexanni ammoo gara mandara qulqullaa'aatti isa geessee, fittee guutuu mana qulqullummaa irras dhaabachiisee,
"Ati dhugumaan ilma Waaqayyoo yoo taate kana irraa gad of darbadhu, 'Inni ergamoota isaa siif in abbooma, miilli kee dhagaatti akka hin buunettis isaan harka isaanii irratti si in baatu'kan jedhu caafameera" ittiin jedhe.
Yesus garuu, "'Waaqayyo kee goofticha garmalee hin eeggatin' kan jedhus immoo caafameera" ittiin jedhe.
Ammas immoo Seexanni gaara dheeraa tokkotti ol isa baasee, mootummoota biyya lafaa hundumaa, ulfina isaaniis itti argisiisee,
"Lafa dhooftee anaaf yoo sagadde, isaan kana hundumaa siif nan kenna" jedheen.
Yommus Yesus immoo, "Seexana nana, argaa koo duraa turi! 'Waaqayyo kee gooftichaaf jilbeenfattee sagadi isa duwwaafis hojjedhu!' kan jedhu caafameera" jedheen.
Ergasii Seexanni isa dhiise, ergamoonni Waaqayyoos dhufanii isaaf in ergaman.

Yohannis mana hidhaatti dabarfamee kennamuu isaa dhaga' ee, Yesus gara Galiilaatti in sokke.
Naazireetinis dhiisee gara kutaa biyya Zebuloonii fi Niftaalem dhaqee, Qifirnaahom mandara bishaan qarqaraa keessa jiraate.
Kunis Isaayaas raajichaan kan dubbatame akka raawwatamuuf,
"Biyyi Zebuloon, biyyi Niftaalem, garri galaanaa, Yordaanos gamni,   Galiilaan inni kan warra saba Waaqayyoo hin ta'inii, ulfina in argatu;
sabni dukkana keessa jiraate, ifa guddaa isaa arge; warra gooftummaa  du'aa fi gaadidduu du'aa jala jiraataniifis ifni in ba'e" jedhe.     Yeroo sanaa jalqabee Yesus, "Mootummaan waaqaa waan dhi'aateef, yaada garaa keessanii geddaradhaa!" jedhee labsuutti ka'e.

Yesus ciisa bishaan Galiilaa bukkee utuu deddeebi'uu obbolaa lamaan, Simoon isa Phexros jedhamuu fi Indriiyaas obboleessa isaa kiyyoo isaanii bishaanitti darbachuutti jiru iyyuu arge; isaan qurxummi-qabduu turan.
Yesusis, "Na duukaa bu'aa! Anis nama kan walitti qabdan isin nan godhadha!" isaaniin jedhe,
Achumaan isaan kiyyoota isaanii achitti dhiisanii isa duukaa bu'an.
Inni achii adeemee obbolaa kan biraa lama, Yaaqoobii fi Yohannisin ilmaan Zabdewos, abbaa isaanii Zabdewosii wajjin bidiruu isaanii keessatti kiyyoota isaanii utuu tottolfatanii argee, isaan in waame.
Achumaanis bidiruu isaanii, abbaa isaaniis dhiisanii isa duukaa in bu'an.

Yesusis guutummaa Galiilaa keessa naanna'ee, manneen sagadaa isaanii keessatti barsiisaa, wangeela mootummaa Waaqayyoo lallabaa, namootas dhukkubaa fi dhibee hundumaattii fayyisaa ture.
Oduun isaas Sooriyaa hundumaatti dhaga'ame; yommus namoonni dhukkubsatoota isaanii, warra dhukkuba garaa garaatiin, waraansaanis dhiphatan, warra hafuurri hamaan itti gale, dhukkuba nama kuffisu kan qaban, dhagni isaanii gar tokko kan du'es hundumaa gara isaatti fidan; Innis isaan in fayyise.
Kana irratti tuuti sonaan guddaan kutaa biyya Galiilaatii, mandaroota kurnanii, Yerusaalemii, kutaa biyya Yihudaatii, Yordaanos gamaas isa duukaa in bu'an.


Yesus namoota baay'ee sana argee gaaratti ol ba'e; erga inni taa'ees bartoonni isaa gara isaatti walitti qabaman.
Inni barsiisuma kanaan afaan isaa saaqqate;
"Karaa hafuuraatti hiyyeessota warri ta' an haa gammadan,mootummaan waaqaa kan isaanii ti.
Warri garaan isaanii gadde haa gammadan, isaan jajjabina in argatu.
Warri garraamiin haa gammadan, isaan biyya isa abdachiifame in argatu.
Warri waan qajeelaa akka midhaanii beela'anii, akka bishaanii dheebotan haa gammadan, isaan geessifachuuf jiru.
Warri namaaf oo'an haa gammadan, isaan oo'a in argatu.
Warri yaadni garaa isaanii qullaa'oo haa gammadan, isaan Waaqayyoon in argu;
Warri nagaa buusan haa gammadan, isaan ijoollee Waaqayyoo in jedhamu.     Warri qajeelummaadhaaf jedhanii ari'ataman haa gammadan, mootummaan waaqaa kanisaanii ti.
"Anaaf jedhanii namoonni yommuu isin arrabsan, yommuu isin ari'atan, (sobaan) waan hundumaa yommuu isin irratti dudubbatanis gammadaa!
Isaan raajota warra isin duraa akkasuma ari'achaa turan; egaa yeroo hundumaa gammadaa ililchaa waaqa irratti gatiin keessan guddaa in ta'a" isaaniin jedhe.

Yesus itti fufee, "Isin soogidda lafaa ti, soogiddi garuu miyaa yoo of keessaa dhabe maaliin deebi'ee miyeeffama ree? Gad baafamee gatamee namni irra ejjetee balleessa malee, homaa tokkoofuu waa'ee hin baasu.
Isin ifa biyya lafaa ti, mandarri tulluu gubbaatti ijaarame dhokachuu hin danda'u.
Homtinuu ibsaa qabsiisee guuboo jala hih kaa'u, baattuu ibsaa irra kaa'a malee; ibsichis mana keessa kan jiran hundumaaf in ibsa.
Namoonni hojii keessan isa gaarii arganii, abbaa keessan isa waaqa irraaf ulfina akka kennaniif ifni keessan akkuma kanaatti namoota duratti haa ifu!" jedheen.

Yesus, "Seeraa fi barsiisa raajotaa diiguudhaaf waanan dhufe hin se'inaa, ani isaan raawwachuudhaafan dhufe malee, diiguudhaaf hin dhufne.
Ani dhuguman isinitti hima, hamma waaqnii fi lafti badanitti seericha keessaa fidalli xinnaan tokko yookiis gar tokkoon fida aa utuu fiixaan hin ba'in hin badu.
Kanaafis namni abboommota hundumaa irra xinnaatan keessaa tokko diigee, diigamuu isaas namoota barsiisu, mootummaa waaqaa keessatti isa hundumaa irra xinnaatu in jedhama; namni abboommota kana eegee barsiisu garuu mootummaa waaqaa keessatti guddaa in jedhama.
Ani isinittan hima, qajeelummaan keessan qajeelummaa warra barsiisota seeraatii fi Fariisotaa irra guddaa yoo caaluu dhaabaate, mootummaa waaqaatti gonkumaa hin galtan" isaaniin jedhe.

Yesus itti fufee, '''Hin ajjeesiin, namni yoo nama ajjeese abboota firdii duratti itti in faradama' jedhamee warra duriitti akka himame dhageessaniittu.
Ani garuu isinittan hima, eenyu illee obboleessa isaatti yoo dheekkame abboota firdii duratti itti in faradama; obboleessa isaatiin 'Doofaa' yoo jedhe yaa'ii biyya seerraatu duratti itti infaradama; obboleessa isaatiin 'Raatuu' yoo jedhe ibidda qililleetti itti in faradama.
"Kennaa aarsaa, dhi'eessuudhaaf iddoo aarsaatti yoo fidde, iddoodhuma sanattis akka obboleessakee waa yakkitee yaada isaa miite, sitti in yaadatama ta'a.
Kennaa aarsaa kee achuma iddoo aarsaa duratti dhiisiitii dhaqii obboleessa keetti dura araarami; kana booddee deebi'ii kennaa aarsaa kee dhi'eessi!
"Nama waan ittiin si hadheessu qabuu wajjin gara yaa'iitti utuu adeemtuu dafii isa firoomfadhu; kanaa achi inni si hadheessu sun abbaa firdiitti si kennata, abbaan firdii immoo eegduu mana hidhaatti si kenna, mana hidhaattis in galfamta.
Egaa gatii si irra jiru hundumaa   of irraa hamma badduu baaftutti, matumaa manahidhaa sana keessaa akka ati hin baane dhuguman sitti hima" jedhe.

Yesus, "'Hin ejjin' jedhamee akka himame dhageessaniittu.
Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
Iji kee mirgaa cubbuu yoo si hojjechiise, isa of keessaa baasii gati; guutummaan dhagna keetii qililleetti darbatamuu mannaa, bu'aa dhagna keetii keessaa tokko dhabuu siif wayya.
Harki kee mirgaa cubbuu yoo si hojjechiise, isa of irraa murii gati; guutummaan dhagna keetii qilillee dhaquu mannaa, bu'aa dhagna keetii keessaa tokko dhabuu sii wayya" jedhe.

Yesus itti fufee '''Namni haadha manaa isaa 'baasu caaffata ittiin ishee baasu haa kennuuf jedhamee himameera.
Ani garuu isinittan hima, yoo isheen ejjite malee namni haadha manaa isaa baasu, akka isheen ejjitu in godha; namni dubartii gadhiifamte fuudhus in ejja" jedhe.

Yesus, "'Sobaan hin kakatin, waan gooftaadhaaf kakatte immoo fiixaan baasi!' jedhamee abbootatti akka himames immoo dhageessaniittu.
Ani garuu isinittan hima, raawwattanii hin kakatinaa! Waaqaan hin kakatinaa" innoo teessoo waaqayyoo ti.
Lafaanis hin kakatinaa, innoo ejjeta miilla isaa ti; Yerusaalemiinis hin kakatinaa, innoo mandara mooticha guddichaa ti.
Mataa keetiinis hin kakatin, rifeensa tokko addeessuu yookiis gurraachessuu, hin dandeessu.
Dubbii keessan keessatti eyyeen keessan eyyee haa ta'u, waawuun keessanis waawuu haa ta'u! Kana irraa kan hafe kan isa hamaa ti" jedhe.

Yesus itti fufee, "'Qooda ijaa, iji; qooda ilkaanii ilkaan haa kennamu!' jedhamee akka himame dhageessaniittu.
Ani garuu isinittan hima, isa hamaadhaan hin morkatinaa! Namni maddii kee isa mirgaa yoo si kabale, isa gara kaaniis itti qabi!
Namni yaa'ii si irraa qabaatee qomee kee yoo si irraa fudhachuu barbaade, kootii kees dhiisiif.
Namni tokko akka kiilo metrii tokkoo isa duukaa akka dhaqxuuf yoo si giddisiise, akka kiilo metrii lamaa duukaa dhaqi!
Isa si kadhatuuf kenni, nama waa si irraa liqeeffachuu barbaaduttis dugda hin gatin!" jedhe.

Yesus, 'Fira kee jaalladhu, diina kees jibbi!' jedhamee akka himame dhageessaniittu.
Ani garuu isinittan hima, diinota keessan jaalladhaa, warra is in ari’ataniifis kadhadhaa!
Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jal'ootaaf in roobsa.
Warra isin jaallatan duwwaa yoo jaallattan gatii maalii argattu ree? Warri sodaa Waaqayyoo hin qabne iyyuu akkanuma in godhu mitii ree?
Obboloota keessan duwwaa ho'iftanii nagaa yoo gaafattan, warra kaan caalaa maalfaa gootu? Warri saba Waaqayyoo hin ta'in iyyuu akkanuma in godhu mitii ree?
Egaa abbaan keessan inni waaqa irraa mudaa malee akkuma ta'e, isinis warra mudaa hin qabne ta'aa!" jedhe.



Yesus, "Namootatti mul'achuudhaaf jettanii tola keessan nama duratti akka hin goone of eeggadhaa! Kana yoo gootan garuu, abbaa keessan isa waaqa irraa birra gatii hin argattan.
"Egaa akka warri of argisiiftuun namoota biratti galateeffamuudhaaf jedhanii, manneen sagadaa fi karaa keessatti godhan, ati yeroodhuma arjoomtu hundumaatti kana of duratti hin odeessifatin! Dhuguman isinitti hima, isaan kun gatii isaanii argataniiru.
Ati garuu yeroo arjoomtu, waan harki kee mirgaa godhu harki kee bitaa iyyuu hin beekin!
Arjummaan kee dhoksaatti haa ta'u malee; abbaan kee inni dhoksaatti argu immoo gatii kee siif in kenna" jedhe.

Yesus itti fufee, "Yeroodhuma kadhattanis akka warra of argisiisanii hin ta'inaa! Isaan namootatti mul'achuudhaaf manneen sagadaa keessaa fi walga'ii karaa gurguddaa irra dhaabatanii kadhachuu in jaallatu; ani dhugum an isinitti hima, isaan gatii isanii fudhataniiru.
Ati garuu yeroodhuma kadhattu mana keetti ol gali, balbala cufadhu, abbaa kee isa iddoo dhoksaa sana jiru kadhadhu! Abbaan kee inni dhoksaatti argus gatii kee siif in kenna.
"Yeroo kadhattanis akka warra saba Waaqayyoo hin ta'inii, dubbii waa'ee hin baafne keessa hin deddeebi'inaa! Baay'ina dubbii isaaniitiif waan isaaniif dhaga'amu isaanitti fakkaata.
Akka isaanii hin ta'inaa! Abbaan keessan, utuudhuma isin hin himatin iyyuu waan isiniif barbaachisu in beeka.
"Egaa yommuu kadhattan, 'Yaa isa waaqa irra jirtu abbaa keenyaa! Maqaan kee qulqulluu ta'ee haa eegamu;
mootummaan kee haa dhufu, jaalalli kee waaqa irratti akka ta'u, akkasuma immoo lafa irratti haa ta'u!
Soora har'aa bor nu barbaachisu "har'a nuuf kenni!
Akkuma nuyi warra nu yakkaniif dhiifne, yakka keenyas nuuf dhiisi!
Qoramattis nu hin galchin, hamaa nu oolchi malee; [mootummaan, humni, ulfinnis baruma baraan kan kee ti.Ameen!] jedhaa!     "Namootaaf irra-daddarbaa isaanii yoo dhiiftaniif, abbaan keessan inni waaqa irraa immoo isiniif in dhiisa.
Garuu isin namootaaf yoo dhiisuufii baattan, abbaan keessan immoo irra daddarbaa keessan isiniif hin dhiisu" jedhe.

Yesus, "Yeroodhuma soomtanitti immoo, akka warra of argisiiftuu nyaara keessan hin guurinaa! Isaan soomuun isaanii namootatti akka mul'atutti, fuula isaanii in boosomsu; dhuguman isinitti hima, isaan gatii isaanii fudhafaniiru.
Ati garuu yeroodhuma soomtutti, mataa kee dibadhu, fuula kees dhiqadhu!
Soomuun kee abbaa kee isa wanta dhoksaatti hojjetamu hundumaa argutti malee, namota duratti akka hin mul'anne godhi! Abbaan kee inni wanta dhoksaatti hojjetamu hundumaa argu immoo gatii siif in kenna" jedne.

Yesus ammoo, "Badhaadhummaa ofii keessaniif lafa irratti iddoo bilii fi daana'oon nyaatutti, hattuunis cabsitee iddoo hattutti, walitti hin qabatinaa!
Garuu badhaadhummaa ofii keessaniif waaqa irratti iddoo biliin yookiis daana'oon hin nyaannetti, hattuunis cabsitee iddoo hin hannetti walitti qabadhaa!
Garaan kee lafa badhaadhummaan kee jirutti hidhama” jedhe.

Yesus, "Iji ibsaa dhagnaa ti; iji kee fayyaa guutuu yoo ta'e, dhagni kee hundinuu ifaa in ta'a.
Iji kee dhukkubsataa yoo ta'e garuu dhagni kee hundinuu dukkanaa'aa in ta'a; egaa ibsaan sitti jiru dukkana erga ta'ee, dukkanichi hammam haa guddatu ree!" jedhe.

Yesus itti fufee, "Eenyu illee gooftolii lamaaf hojjechuu hin danda'u, isa tokko jibbee isa kaan jaallachuu, isa tokkoof of kennee isa kaan tuffachuu dha malee; isinis akkasuma Waaqayyoo fi horiidhaaf hojjechuu hin dandeessan.
"Kanaafis ani isinittan hima; waa'ee jireenya keessaniif, waan nyaattanii fi [waan dhugdaniif], yookiis dhagna keessaniif waan uffattaniif hin yaadda'inaa! Jireenyi nyaata irra, dhagnis uffata irra guddaa in caala mitii ree?
Simbirroota qilleensa keessa balali'an ilaalaa isaan hin facaasan hin haamanis gombisaattis hin galchan; garuu abbaan keessan inni waaqa irraa isaan in soora. Egaa isin immoo isaan irra guddaa hin caaltanii ree?
Isin keessaa namni tokko hammam yaadda'u illee, bara jireenya isaatiitti yeroo gabaabaa  dabalachuu kan danda'u jiraa ree?
Waa'ee uffataa immoo maaliif yaaddoftu ree? Mee daraaronni bakkee attamitti akka biqilanii guddatan ilaalaa! Isaan hin soqan hin fo'anis.
Haa ta'u iyyuu malee, Solomoon mootichi inni ulfina guddaa qaba ture illee, isaan kana keessaa hamma isa tokkoo akka hin uffatin isinittan hima,
Egaa Waaqayyo biqiltuu har'a bakkeetti argamee, bor ibiddatti naqamutti akkana bareechee itti uffisa erga ta'ee, isinitti guddaa caalchisee hin uffisuu ree? Isin warra amantiin itti hir'atuu dha malee.
"Kanaafis isin 'Maal nyaanna?' yookiis 'Maal dhugna?' yookiis 'Maal uffanna?' jettanii hin yaadda'inaa!
Warri saba Waaqayyoo hin ta'in yaada isaanii isaan kanatti hidhanii jiru'o; isaan kun hundinuu isiniif barbaachisoo akka ta'an garuu abbaan keessan inni waaqa irraa in beeka.
Duraan dursitanii yaada keessan mootummaa Waaqayyoo fi qajeelummaa isaa barbaaduutti hidhaa! Kana malees kan barbaachisu hundinuu immoo isiniif in kennama.
Waa'ee boriifis hin yaadda'inaa, guyyaan borii ofii isaatiif iyyuu in yaadda'atao; rakkinni guyyaa sanaa duwwaan iyyuu guyyichaaf in ga'a" jedhe.



Yesus, "Waaqayyo akka isinitti hin farannetti isin namatti hin faradinaa!
Firdiidhuma isin namatti faraddaniin isinittis in faradama; qodaa safaraa isin itti namaaf safartanitti isiniifis in safarama.
Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu?
Yookiis attamitti obboleessa keetiin, 'Lakkii huuba ija kee keessaa siifan baasa' jetta ree? Kunoo, utubaanoo ija kee keessa jiraa!
Ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa keekeessa jiru, hubattee baasuu in dandeessa.    "Foon aarsaadhaaf qulqullaa'e sarootaaf hin kenninaa! Callee keessan akka isaan hin dhidhiinnetti booyyee dura hin buusinaa! Isinumatti garagalanii isin in kukkutu'o" jedhe.

Yesus itti fufee, "Kadhadhaa isiniif in kennamaa, barbaadaa in argattuu, balbala rukutaa isiniif in banama.
Kan kadhatu hundinuu in fudhata kan barbaadus in argata, balbala kan rukutuufis in banama.
Isin keessaa nama attamiitu ilmi isaa buddeena yoo isa kadhate dhagaa kennaafii ree?
Yookiis ilmi isaa qurxummii yoo kadhate, bofa kennaafii ree!
Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa keessaa immoo hammam isin caalaa warra isa kadhataniif waan gaggaarii kenna!
"Waanuma namoonni akka isiniif godhaniif jaallattan, isinis akkasuma isaaniif godhaa; seerrii fi raajonni isuma kana in barsiisu" jedhe.

Yesus, "Karra isa dhiphaadhaan ol galaa! Karaan gara badiisaatti geessu boochoo dha, karri isaas bal'aa dha; namoonni ittiin ol galan immoo baay'eedha.
Karaan gara jireenyaatti geessu rakkoo dha, karri isaas dhiphaa dha, namoonni isa argatan muraasa" jedhe.

Yesus itti fufee, "Raajota sobduu irraa of eeggadhaa, isaan hoolaa fakkaachuudhaaf raroo hoolaa uffatanii gara keessan in dhufu; keessa isaaniitiin garuu yeeyyii butatanii dha.
Ija hojii isaaniitiin isaan in beektu; ija waynii baalaan-waraanteettii, harbuus kosorruuttii ciruu dandeessuu ree?
Akkasumas mukti gaariin ija ba'eessa in godhata, mukti gadheenis ija hamaa in godhata.
Mukti gaariin ija hamaa godhachuu, mukti gadheenis ija ba'eessa godhachuu hin danda'u.
Mukti ija ba'eessa hin godhanne hundinuu in murama, ibiddattis in naqama.
Egaa ija hojii isaaniitiin isaan in beektu" jedhe.

Yesus, "Jaalala abbaa koo isa waaqa irraa nama hojjetutu mootummaa waaqaatti gala malee, namni, 'Yaa gooftaa, yaa gooftaa' naan jechuu duwwaadhaan itti gala miti.
Guyyaa isa dhumaa sanatti namoonni baay'een, 'Yaa gooftaa, yaagooftaa, nuyi maqaa keetiin raajii dubbanneerra, maqaa keetiin hafuurota hamoota baafneerra, hojii aangoos maqaa keetiin baay'ee hojjenneerra mitii?' anaan jedhu.
Ani immoo yeroo sanatti, 'Matumaa ani isin hin beeku, isin yaa warra hamaa hojjettanii, ija koo duraa badaa!' jedheen mul'inatti isaanitti hima" jedhe.

Yesus, "Egaa namni dubbii koo dhaggeeffatee akka isaatti hojjetu hundinuu nama ogeessa mana isaa dhagaa irratti ijaarratetti in fakkeeffama.
Bokkaan roobee, lolaan lola'ee, qilleensis qilleensa'ee, manasanatti bu'an; manichi garuu hundeen isaa dhagaa irra dhaabamee waan tureef, hin jigne.
Namni dubbii koo dhaggeeffatee akka isaatti hin hojjenne hundinuu garuu, nama gowwaa mana isaa hundee malee lafa cirrachaa irratti ijaarratetti in fakkeeffama.
Bokkaan roobee, lolaan lola'ee, qilleensis qilleensa'ee, mana sanatti bu'an; manichis in jige; jiguun isaas badduu baasa ta'e" jedhe.

Yesus dubbii isaa kana dubbatee yommuu raawwate, namoonni na'anii barsiisa isaa in dinqisiifatan.
Inni akka barsiisota seeraa warra kan isaanii utuu hin ta'in akka nama aboo qabuutti isaan in barsiisa ture.



Yeroo Yesus gaara irraa gad bu'etti tuuti sonaan baay'een isa duukaa bu'an.
Kunoo, namichi lamxaa'aan tokko gara isaa dhufee, fuula isaa durattis jilbeenfatee, "Yaa gooftaa! Fedha kee yoo ta'e na qulleessuu in dandeessa" jedheen.
Yesus hiixatee qabee, "'Fedheera, qullaa'i!" jedheen; achumaanis lamxiin isaa isa irraa qullaa'e.
Yesus, 'Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaatti haa mul'atuuf akka Museen abboometti kennaa kee dhi'eessi!" ittiin jedhe.

Yommuu Yesus mandara Qifirnaahomitti galetti, angafni dhibbaa tokko gara isaa dhufee kadhatee,
"Yaa gooftaa naa'oon koo dhagni isaa gartokko du'ee mana ciisee baay'ee dhiphachaa jira" jedhe.
Yesus immoo,"Ani dhufee isa nan fayyisa" jedheen.
Angafni dhibbaa sun garuu deebisee, "Gooftaa! Bantii mana kootii jala lixuun kee anaaf hin ta'u, dubbii tokkicha duwwaa dubbadhu naa'oon koos in fayya.
Anis immoo of irraa nama na abboomu qaba, loltuus of jalaa qaba; isa tokkoon dhaqi yoon jedhe in dhaqa, isa kaaniinis kottu yoon jedhe, in dhufa; naa'oo kootiin kana raawwadhu yoon jedhe, in raawwata" jedhe.
Yesus kana yommuu dhaga'e dinqifatee warra isa duukaa jiraniin, "Dhuguman isiniin jedha, ani Israa'el keessatti illee eenyu biratti iyyuu amantii guddaa akkasii hin argine,
Baay'een immoo ba'a-biiftuutii, lixa isheetiis dhufanii mootummaa waaqaa keessatti Abrahaam Yisihaqii fi Yaaqoobii wajjin maaddiitti akka taa'an ani isinittan hima.
Warri ijoollee mootummichaa ta'uudhaaf yaadaman garuu, dukkana isa alaatti in darbatamu; achitti namoonni in boo'u ilkaanis in qaru" jedhe.
Yesus angafa dhibbaa sanaan immoo, "Dhaqi! Akkuma ati amantes siif haa ta'u" jedheen; naa'oon sunis yerottii sanatti fayye.

Yesus mana Phexros yommuu lixe, amaatiin Phexros dhukkuba dhagna-gubaadhaan dhukkubsattee, ciifti iyyuu arge.
Inni immoo harka ishee qabee, dhagna-gubaan sunis ishee dhiifnaan, kaatee isaaf in ergamte.
Galgala sanas warra hafuurri hamaan keessa ture baay'ee gara isaatti fidan; inni immoo sagalee tokkoon hafuurota hamoota baase, warra dhukkubsatan hundumaa in fayyise.
Kunis raajicha Isaayaasiin, "Inni waraansa keenya nu irraa fuudhe, dhukkuba keenyas baate" kan jedhame akka raawwatamuuf ta'e.

Yesus tuuta sonaan baay'ee naannoo isaatti yommuu arge, gara gamaatti haa ce'aniif bartoota isaa abboome.
Barsiisaan seeraa tokko immoo gara isaatti as ba'ee, "Barsiisa! Garuma ati dhaqxutti si duukaan bu'a" jedheen.
Yesus immoo, "Waangonni boolla qabu, simbirroonnis mann'ee qabu, ilmi namaa garuu lafa mataa isaa itti hirkifatu hin qabu" jedheen.
Kan biraa tokko immoo bartoota keessaa, "Yaa gooftaa! Dura abbaa koo awwaalladhee akkan deebi'uuf sin kadhadha" ittiin jedhe.
Yesus garuu, "Na duukaa bu'i! Warra du'anis dhiisi, du'aa isaanii haa awwaallatan" jedheen.

Yesus bidiruu yaabe, bartoonni isaas isaa wajjin adeeman.
Kunoos qilleensi jabaan bishaanicha irratti ka'ee hamma dha'aan bishaanii bidiricha irra danbali'utti ga'e; Yesus garuu rafee ture.
Bartoonni yommus gara isaatti dhi'aatanii isa dammaqsanii, "Nu oolchi yaa gooftaa! Nu'oo dhumuuf' jedhan.
Inni immoo deebisee, "Isin yaa warra amantii hir'uu, maaliif sodaattan?" isaaniin jedhe; yommusumas ka'ee qilleensichaa fi bishaanicha ifate; gabiin guddaan isaas in ta'e.
Kana irratti namoonni na'anii dinqifachaa, "Kun nama attamii ti? Qilleensii fi bishaan iyyuu in abboomamuuf' jedhan.

Yesus bishaanicha gama ce'ee gara biyya Gadaraa  yommuu dhufe, namoonni hafuuronni hamoonni keessa turan lama awwaalota gidduudhaa ba'anii itti dhufan; isaan kun hamma namni karaa sana irra darbuu dadhabutti in sodaachisu turan.
Isaan immoo kunoo, caraananii, "Maal nuttii qabda? Maaltus dhimma keenya keessa si buuse, yaa ilma Waaqayyoo? Yeroon utuu hin ga'in nu dhiphisuu dhuftee ree?" jedhan!
Xinnoo isaan irraa fagaataniis hoomaan booyyee bobba'anii jiru turan.
Hafuuronni hamoonni sun, "Yoo gad nu baafte, gara hoomaa booyyee sana keessatti nu ergi!" jedhanii isa kadhatan.
Inni "Dhaqaa!" isaaniin jennaan, jara keessaa ba'anii booyyota sanatti galan; yommusumas hoomaan booyyee sun guutummaatti hallayyaa irraa gara ciisa bishaaniitti gad konkolaatanii dhuman.
Warri booyyee eeganis baqatanii, mandaratti galanii waan hundumaa, waan warra hafuuronni hamoonni keessa turaniif ta'es in odeessan.
Yommus mandarri sun guutummaatti Yesusin arguudhaaf gad ba'e; yeroo isa arganis kutaa biyya isaanii dhiisee akka adeemuuf isa, kadhatan.



Yesus bidiruu yaabbatee bishaanicha ce'ee gara mandara isaa dhufe.
Kunoo, jarreen tokko nama dhagni isaa gar tokko du'e siree irra ciibsanii gara isaa fidan; Yesus amantii jarreen kanaa yommuu arge, namicha isa dhagni isaa gar tokko du'een, "Ilma koo jabaadhu! Cubbuun kee hundinuu siif dhiifameera" jedhe.
Kana irratti barsiisota seeraa keessaa kaan, "Namni kun Waaqayyoon arrabsa" jedhanii garaa isaaniitti dubbatan.
Yesus garuu yaada isaanii beekee, "Maaliif garaa keessan keessatti hamaa yaaddu?
Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu?
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo, "Ka'iitii siree kee fudhadhuu mana keetti gali!" jedhe.
Namichi yommus ka'ee mana isaatti gale.
Namoonni kana yommuu argan in na'an, Waaqayyo isa aboo akkasii namootaaf kenneefis hooqubaa dhi'eessan.

Yesus achii ka'ee utuu darbuu, nama Maatewos jedhamu tokko, utuu inni iddoo qaraxaa taa'uu argee, "Na duukaa bu'i!" jedheen. Maatewos yommus ka'ee, duukaa in bu'e.
Kana booddee immoo Yesus mana namichaatti maaddiitti taa'e; kunoos qaraxxoonnii fi warri akka seeraatti hin jiraanne baay'een dhufanii Yesusii fi bartoota isaa wajjin maaddiitti taa'an.
Warri Fariisotaa garuu kana yommuu argan bartoota isaatiin, "Maaliif barsiisaan keessan warra qaraxxuudhaa fi warra akka seeraatti hin jiraannee wajjin nyaata?" jedhan.
Yesus garuu kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee;
inni 'Gara-laafinan barbaada malee aarsaa miti' jedhu maalitti akka hiikamu dhaqaa baraa! Anoo warra gara-qajeelota waamuu hin dhufne, warra cubbamoota waamuufan dhufe malee" jedhe.

Gaaf tokko bartoonni Yohannis gara Yesus dhufanii, "Nuyii fi Fariisonni maaliif soomna? Bartoonni kee immoo maaliif hin sooman?" jedhaniin.
Yesus deebisee, "Dhirsi misirroo hamma isaan bira jirutti warri cidhaa gadduu danda'uu ree? Guyyoonni dhirsi misirroo itti isaan duraa fudhatamu dhufuuf jiru; isaan yeroo sanatti in soomu.
"Homtinuu erbee haaraa takkaa , hin miicamin uffata moofaa irratti hin erbu; erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu ta'a.
Akkanuma immoo daadhii waynii haaraa qodaa bososaatti hin naqan; kana yoo godhan, qodichi in dho'a, daadhichi in dhangala'a, qodichis in bada. Daadhii waynii haaraa qodaa jabaatti in naqu malee; daadhichis qodichis akkasitti in oolu" isaaniin jedhe.

Yesus utuu kana isaanitti dubbachaa jiruu, kunoo, warra geggeessituu keessaa tokko dhufee isaaf sagadee, "Mucaan koo ammuma na duraa duute, ati garuu kottuutii harka kee ishee irra kaa'i, isheenis deebitee in jiraatti" jedhe.
Kanaaf Yesus ka'ee bartoota isaa wajjin geggeessituu sana duukaa dhaqe.
Kunoos gidduutti dubartiin waggaa kudha lamaaf dhiigni ishee dhaabachuu diduudhaan rakkachaa turte tokko, dugda duubaan dhuftee, shaashara uffata Yesus tuqxe.
Isheen garaa isheetti, "Uffatuma Yesus duwwaa yoon tuqe nan fayya" jettee yaaddee turte.
Yesus immoo garagalee ishee argee, "Jabaadhu intala koo, amantiin kee si fayyiseera" jedheen; dubartittiinis si'uma sana fayyite.
Yesus mana geggeessituu sanaa bira yommuu ga'e, warra ulullee gaddaa afuufanii fi warra huursanii boo'an argee,
"Asii adeemaa! Intalattiinoo hin duune rafuutti jirti malee" isaaniin jedhe. Isaan garuu itti kolfan.
Namoonni erga gad baafamanii booddee,Yesus ol lixee harka intalattii qabe, isheenis in kaate.
Oduun isaas naanna'aa kutaa biyya sanaa in ga'e.

Yesus achii ka'ee utuu darbuu jaamonni lama isa duukaa adeemanii,"Yaa ilma Daawit nu maari!" jedhanii iyyan.
Inni manatti o  gallaan, namoonni jaamonni sun isatti dhi'aatan; yommus Yesus, "Kana gochuu akkan danda'u in amantuu ree?" ittiin jennaan, isaan immoo, "Eyyee yaa gooftaa" jedhaniin.
Kana booddee ija isaanii qabee, "Egaa akkuma amantii keessanii isiniif haa ta'u!" jedheen.
Yommus iji isaanii in banaman; Yesus immoo, "Beekkadhaa, namni tokko illee kana akka hin dhageenye" jedhee jabeessee isaan abboome.
Isaan garuu akkuma achii ba'aniin guutummaa biyya sanaatti waa'ee isaa odeessan.

Yeroo isaan achii ba'anitti jarreen tokko nama arrabni isaa dide, hafuurri hamaan keessa jiru tokko gara Yesus fidan.
Hafuurichi hamaan erga isa keessaa baafamees namichi arrabni isaa didaa ture in dubbate. Namoonnis raajeffachaa, "Wanti akkasii kun Israa'el keessatti takkaa hin argamne jedhan.
Fariisonni garuu "Humna angafa Seexanootaatiin hafuurota hamoota in baasa" jedhan.

Yesus mandaroota hundumaa fi gandeen keessa naanna'ee manneen sagadaa isaanii keessatti barsiisaa, wangeela mootummaa Waaqayyoo himaa, dhukkubaa fi dhibee hundumaattiis fayyisaa ture.
Inni namoota akka hoolota tiksee hin qabneetti bututanii, gatamanii turan sana yommuu arge isaaniif oo'e.
Yommus bartoota isaatiin, "Midhaan sassaabamu baay'ee dha, hojjetoonni sassaaban garuu muraasa;
egaa hojjetoota warra midhaan sassaaban itti haa yaafatuuf, abbaa midhaanichaa kadhadhaa!" jedhe.



Yesus bartoota isaa kudha lamaan ofitti waamee, hafuurota xuraa'ota akka baasaniif, dhukkubaa fi dhibee hundumaas akka fayyisaniif aboo isaaniif kenne.
Maqaan ergamoota kudha lamaanii immoo kanatti fufee jira; inni duraa Simoon isa Phexros jedhamee moggaafame, Indriiyaas obboleessa Phexros, Yaaqoob ilma Zabdewos, Yohannis obboleessa Yaaqoob;
Filiphos, Bartolomewos, Toomaas, Maatewos isa qaraxa fuudhu,Yaaqoob ilma Alfewos, Taadewos;
Simoon isa "Hinaafticha" jedhamee beekame, Yihudaa nama biyya Keriyot isa dabarsee Yesusin kenne.

Isaan kudha lamaan kana Yesus ergee, "Karaa saba Waaqayyoo warra hin ta'initti isin geessu irra hin gorinaa, mandara warra Samaariyaa tokko illees hin lixinaa!
Kanaa mannaa gara warra akka hoolotaa karaa irraa goranii mana Israa'elii badanii dhaqaa!
Akkuma dhaqxaniinis, 'Mootummaan waaqaa dhi'aateera' jedhaa lallabaa!
Warra dhukkubsatoo fayyisaa, warra du'an kaasaa warra lamxaa'an qulleessaa hafuu'rota hamoota baasaa; gatii utuu itti hin baasin fudhattan, isinis gatii utuu itti hin baassisin kennaa!
Adeemuudhaaf warqee, meetii yookiis sibiila diimaa gudunfachuu hin barbaadinaa;
karaadhaaf korojoo, qomee lama, kophee, ulees baachuu hin barbaadinaa; hojjetaan waan isa barbaachisu argachuun in ta'aaf.
Mandara yookiis ganda kamitti illee yommuu galtan, nama ta'u barbaadaa, hamma iddoo sanaa adeemtanitti isa bira turaa!
Manichatti yeroo lixxanis nagaa dhi'eessaa.
Manichi kanaaf kan male yoo ta'e nagaan keessan isa irra haa buufatu, garuu yoo isaaf hin malle ta'e, nagaan keessan isiniif haa deebi'u.
Eenyu illee yoo isin simuu dhaabaate, dubbii keessanis yoo dhaga'uu dhaabaate, manicha sanaa yookiis mandaricha sanaa yommuu baatan awwaara miilla keessan irraa dhadha'adhaa!
Ani dhuguman isinitti hima, guyyaa firdiitti inni warra Sodoomii fi Gomoraatti faradamu kan warra mandara kanaa irra salphaa in ta'a" jedhe.

Yesus itti dabalee, "Kunoo, akka hoolota yeeyyii gidduu dhaqaniittan isin erga; egaa akka bofaa afshaala ta'aa, akka gugees garraamii ta'aa!
Namoota irraa garuu of eeggadhaa! Yaa'iitti dabarsanii isinin kennu, manneen sagadaa isaanii keessattis isin in reebu.
Isaanitti warra saba Waaqayyoo hin ta'inittis dhugaa ba'uudhaaf, anaaf jettanii fuula warra biyya bulchanii fi fuula moototaatti in geeffamtu.
Yommuu dabarsanii isin kennan immoo akka itti dubbattan yookiis maal akka jettan hin yaadda'inaa; wanti isin dubbachuuf jirtan yeroo sanatti isiniifin kennama.
Hafuura abbaa keessaniitu isin keessaa dubbata malee, isintu dubbata miti.
"Obboleessi obboleessa, abbaanis ilma du'atti dabarsee in kenna; ijoolleenis warra isaanii irratti in ka'u, isaan in ajjeesus.
Anaaf jettanii hundumaa biratti in jibbamtu; namni hamma dhumaatti rakkina obsu garuu in fayya.
Mandara tokko keessaa yoo isin ari'atan, gara isa kaaniitti baqadhaa! Dhuguman isinitti hima, ilmi namaa hamma dhufutti mandaroota Israa'el hundumaa waliin hin geessan.
"Bartuun barsiisaa isaa gararraa miti, hojjetaanis isa isa hojjechiifatu gararraa miti.
Bartudhaaf akka barsiisaa isaa ta'uun, hojjetaafis akka isa hojjechiifatuu ta'uun isa in ga'a; abbaa manaa 'Bi'el Zebul' jedhanii erga waamanii, warra mana isaatii immoo hammam caalchisanii maqaa gadheedhaan haa waaman ree!" jedhe.

Yesus ammoo, "Egaa isaan hin sodaatinaa! Waan haguugamee jiru hundinuu in mul'ifama; waan dhoksaatti eegamaa jirus in beeksifama.
Waan ani dukkana keessatti isinitti himu ifa guyyaa keessatti dhageessisaa, waan hasaasamee dhageessan lafa ol jedhaa irratti labsaa.
Warra foon namaa ajjeesanii lubbuu garuu ajjeesuu hin dandeenye hin sodaatinaa! Kanaa mannaa isa lubbuu fi foon qilillee keessatti balleessuu danda'u sodaadhaa!
Simbirroonni lama akka saantiima tokkootti in gurguramu mitii ree? Isaanuma keessaa iyyuu tokko ilIee yaada abbaa keessanii malee lafa hin bu'u;
isin garuu, rifeensi mataa keessanii hundinuu iyyuu lakkaa'amaa dha.
Kanaafis hin sodaatinaa! Isinoo simbirroota baay'ee irra guddaa in caaltu" jedhe.

Itti fufees Yesus, "Eenyu illee namoota duratti eenyu akkan ta'e dhugaa ba'ee yoo mul'ise, anis abbaa koo isa waaqa irra jiru duratti dhugaa nan ba'aaf.
Eenyu illee namoota duratti yoo na gane garuu, anis immoo abbaa koo isa waaqa irra jiru duratti isa nan gana" jedhe.

Yesus ammoo, "Biyya lafaa irratti nagaa fiduudhaaf waanan dhufe isinitti hin fakkaatin; ani billaa fiduufan dhufe malee, nagaa fiduudhaaf hin dhufne.
Ani nama tokko abbaa isaa wajjin, intala haadha ishee wajjin, haadha manaa ilmaa amaatii ishee wajjin walitti naquudhaaf dhufeera.
Diinni nama tokkoos warra mana isaa keessaa in ta'u.
Namni abbaa yookiis haadha ana caalaatti jaallatu, anaaf kan male miti; namni ilma yookiis intala ana caalaatti jaallatu, anaaf kan male miti.
Namni fannoo isaa (isa anaaf jedhee ol fudhatu) baatee ana duukaa hinbuune anaaf kan male miti.
Namni jireenya ofii isaatiif barbaaddatu jireenyi isaa isa duraa in fudhatama, namni anaaf jedhee jireenya isaa kennu immoo isa in argata" jedhe.

Yesus! "Namni isin simu ana simuu isaa ti, namni ana simus isa ana erge simuu isaa ti.
Namni, raajii tokko raajii ta'uu isaatiif sime, gatii raajii tokkoo in argata; namni nama qajeelaa tokko qajeelaa ta'uu 'isaatiif simes, gatii nama qajeelaa tokkoo in argata.
Dhuguman isinitti hima, eenyu illee isaan xixinnayyoo kana keessaa isa tokkoof, waan inni bartuu koo ta'eef, bishaan qabbanaa'aa willee tokko illee yoo kenne, gatii isaa hindhabu" jedhe.



Yesus bartoota isaa kudha lamaan ajajuu erga raawwatee booddee, mandaroota jaraatti barsiisuudhaa fi lallabuudhaaf karaa isaa itti fufe.
Yohannis cuuphaan utuu mana hidhaa jiruu, hojii Masiihichi hojjete hundumaa dhaga'ee, karaa bartoota ofii isaatii Yesusitti dhaamsa ergee,
"Kan dhufuudhaaf jiru si'i moo? Yookiis kan biraa eeggannu?" jedheen.
Yesus immoo deebisee, "Deebi'aa! Waan dhageessan, waan argitanis Yohannisitti himaa!
Kan jaaman in argu, kan hokkolan in adeemu, kan lamxaa'an in qullaa'u, kan duudan in dhaga'u, kan du'an in ka'u, hiyyeessotaafis misraachoon in lallabama.
Namni waa'ee kootiif abdii hin kutanne, gammachuu attamii qaba" isaaniin jedhe.
Warri ergaman kunis erga deebi'anii, Yesus waa'ee Yohannis cuuphaa namootatti dubbachuu jalqabee, "Maal arguu Yohannis bira gara lafa onaa dhaqxan? Jajjaba qilleensi raasuu?
Yookiis maal ilaaluudhaaf baatan? Nama uffata miidhagaadhaa fi dhagnatti tolu uffatee? Warri uffata mimmiidhagaadhaa fi dhagnatti tolu uffatanoo mana moototaa jiru.
Egaa maaliif baatan? Raajii ilaaluudhaafii? Eyyee, isiniinan jedha raajii irra iyyuu kan caaluu dha.
Caaffanni qulqullaa'aan waa'ee isa kanaatiif, "Ilaa ergamaa koo karaa kee akka siif qopheessuuf si dura nan erga" jedhee dubbateera.
Dhuguman isiniin jedha, nama ta'ee lafa irratti kan dhalate keessaa, Yohannis cuuphaa irra kan caalu takkaa hin kaane; garuu mootummaa waaqaatti inni hundumaa irra xinnaatu iyyuu isa irra in caala.
Yeroo Yohannis cuuphaan barsiisuu jalqabee ka'ee hamma ammaatti mootummaan waaqaa humnaan dhiibbachaa jira; warri itti galuudhaaf dhiibbatanis isa in fudhatu.
Raajonni hundinuu, seerris hamma bara Yohannis cuuphaatti raajii dubbataniiru.
Kana fudhachuus in barbaaddu yoo taatan, Yohannis kun Eliyaas, isa dhufuuf jiru sana.
Namni gurra qabu haa dhaggeeffatu.
"Dhaloota si'anaa kana garuu maalittan fakkeessa? Inni akka ijoollee lafa gabaa taa'anii hiriyoota isaaniitiin,
'Faaggaa isiniif afuufnaan; sirbuu diddan; faaruu isin dhageessifnaan gadduu diddan' jedhanii wacanii ti.
Yohannis yommuu dhufe, nyaata hin nyaatu, dhugaatiis hin dhugu ture; isaan immoo, 'Innoo Seexana qaba' jedhan.
Ilmi namaa yommuu dhufe, in nyaata, in dhugas; isaan immoo, 'Ilaa nama albaadhessaa fi machaa'aa kana, hidhata warra qaraxxuutii fi warra akka seeraatti hin jiraannee' jedhu. Haa ta'u iyyuu malee, ogummaan Waaqayyoo ija hojii isaatiin dhugaa argate" jedhe.



Yeroo sana Yesus guyyaa Sanbataatti maasii qamadii tokko keessa darbe; bartoonni isaa immoo beela'anii waan turaniif, asheetii isaa ciranii nyaachuutti ka 'an.
Warri Fariisotaa yommuu kana argan Yesusiin, "Bartoonni kee akka seeraatti Sanbataan gochuun kan hin taane gochaa jiru, ilaali!" jedhan.
Inni immoo deebisee, "Daawit namoota isaa wajjin yommuu beela'e waan godhe hin dubbifne moo isin?
Inni mana Waaqayyootti galee, buddeena ilaalchaa" isa Waaqayyoof dhi'aate nyaate; isa nyaachuun luboota duwwaaf malee, isaaf warra isaa wajjin turaniif, seeraan dhowwamaa ture.
Yookiis luboonni guyyuma Sanbataatti mana qulqullummaa keessatti Sanbata akka xureessan, yakka ta'ees akka isaanitti hin lakkaa'amin, seera keessaa hin dubbifneeree?
Mana qulqullummaa irra kan caalu as akka jiru, ani isinittan hima.
Garuu inni, 'Ani gara laafina malee, aarsaan barbaada miti jedhu, maal jechuu akka ta'e utuu hubattaniittu ta'ee, warra yakka hin qabnetti yakka hin murtan turtan.
Ilmi namaa Sanbata irratti iyyuu gooftaa dha" isaaniin jedhe.

Achiis darbee Yesus mana sagadaa isaanii lixe.
Kunoo, namni harkii iaa naafaa tokko achi ture; yommus jarri ittiin isa hadheessuudhaaf, "Guyyaa Sanbataatti fayyisuun seeraa? "jedhanii isa gaafatan.
Inni immoo, "Isin keessaa namni hoolaa tokko qabu, hoolaan isaas guyyaa Sanbataatti boolla keessatti yoo kufe, qabee achi keessaa kan hin baafne eenyu inni?
Egaa namni immoo hammam hoolaa irra haa caalu ree? Kanaafis guyyaa Sanbataatti gaarii hojjechuun seera" isaaniin jedhe.
Ergasii namichaan, "Harka kee diriirsi!" jedhe; namichis diriirse, harki isaa deebi' ee akkuma isa kaanii fayyaa ta'e.
Warri Fariisotaa garuu gad ba'anii, attamitti akka isa balleessan mari'achuutti ka'an.

Yesus kana baree achii sokke; namoonni baay'eenis isa duukaa dhaqnaan warra dhukkubsatan hundumaa fayyise;
jarri immoo namootatti akka isa hin beeksifne cimsee isaan dhowwe.
Kunis isa Isaayaas raajichaan dubbatame raawwachuudhaaf ta'e.
innis, "Ilaa hojjetaa koo isa ani fo'adhe,isa jaallatamaa kan koo tii,isa lubbuun koo itti gammade;hafuura koo isa irra nan bulcha,inni saba hundumaaf firdii qajeelaa in labsa.
Inni hin wacu, hin caraanus, namni tokko illees karaa keessattisagalee isaa hin dhaga'u.
Firdiin qajeelaan akka mo'u hamma godhutti,inni jajjababuruqfamaa hin cabsu, fo'aa ibsaa isa seequs hin dhaamsu;
sabni hundinuu maqaa isaa in abdatu" isa jedhee dha.

Yommus namicha hafuurri hamaan keessa jiru, iji isaa jaamaa, arrabni isaas didaa tokko gara Yesusitti fidan inni immoo arrabni namichaa akka dubbatu, iji isaas akka argu godhee isa fayyise.
Yommus namoonni hundinuu na'anii dinqifatanii, "Kun ilma Daawit ta'uu hin danda'uu?" jedhan.
Warri Fariisotaa yommuu kana dhaga'an garuu, "Namichi kun Bi'el Zebul angafa Seexanootaa duwwaadhaan hafuurota hamoota baasa" jedhan.
Yesus immoo yaada isaanii beekee, "Biyya kam illee taanaan tokkummaan isaa yoo gargar cabe, mootummaan isaa dhaabatee hin turu; mandarri tokko yookiis maatiin tokko ofii isaa irratti ka'ee yoo gargar cabe, dhaabachuu hin danda'u.
Seexannis Seexana yoo baase ofii isaatii gargar in caba, egaa mootummaan isaa attamitti dhaabachuu danda'a ree?
Yoo ani humna Bi'el Zebuliin hafuurota hamoota baase, ijoolleen keessan immoo humna eenyuutiin isaan baasu? Kanaatis ijoolleedhumti keessan isinitti in farachiisu.
Ani garuu hafuura Waaqayyootiin hafuurota hamoota kanan baasu erga ta'ee, mootummaan Waaqayyoo isin irratti dhufeera.
"Yookiis namicha jabaa sana duraan dursee yoo hidhe malee, attamitti namni mana nama jabaa tokkoo lixee mi'a isaa saamuu danda'a ree? Erga isa hidhee garuu dhuguma mana isaa akka jirutti saamuu in danda'a.
Eenyu illee gara koo yoo ta'uu dhaabaate mormituu koo ti, akkasumas na gargaaree kan walitti hin qabne, in bittimsa.
Kanaafis ani isinittan hima, cubbuun kam illee arrabsoonis namootaaf in dhiifama; arrabsoon hafuura qulqulluu irratti ka'u garuu hin dhiifamu.
Eenyu illee ilma namaatiin mormee waa isa irratti yoo dubbate, dhiifama in argata; eenyu illee hafuura qulqulluudhaan mormee isa irratti yoo dubbate garuu, bara kanatti bara dhufuttis dhiifama hin argatu isaaniin jedhe.

Yesus itti fufee, "Muka gaarii qabaadhaa, iji isaas gaarii in ta'a; yookii immoo muka gadhee qabaadhaa, iji isaas gadhee in ta'a; mukti ija isaatiin in beekama.
Isin ijoollee mar'ataa! Ofii keessanii hamoota erga taatanii, attamitti gaarii dubbachuu dandeessu? Waan garaan namaa keessa guute afaan dubbata.
Namni gaariin gaarummaa garaa isaa keessaa waan gaarii in baasa; namni hamaanis hammina garaa isaa keessaa waan hamaa in baasa.
Ani isinittan hima, namoonni dubbii yaada malee afaan isaanii keessaa ba'e hundumaatti gaafatamanii'; guyyaa firdiitti deebii deebisuuf jiru.
Dubbii kee hundumaan siif in faradama, dubbii kee hundumaanis sitti in faradama" jedhe.

Yommus barsiisota seeraa fi Fariisota keessaa jarri tokko Yesusiin, "Yaa barsiisaa! Milikkita akka ati nu argisiiftu barbaanna" jedhan.
Inni garuu deebisee, "Dhaloonni hamaanii fi garagaggalaan milikkita in barbaada; garuu milikkita Yoonaas raajichaa irraa kan hafe milikkinni tokko illee hin kennamuuf.
Akkuma Yoonaas garaa qurxummii guddichaa keessa guyyaa sadii fi halkan sadii ture, ilmi namaas akkasuma guyyaa sadii fi halkan sadii garaa lafaa keessa turuuf jira.
Namoonni Nanawwee guyyaa firdiitti dhaloota si'anaa wajjin ka'anii in dhi'aatu, ittis in farachiisu. Isaan lallaba Yoonaas dhaga'anii yaada garaa isaanii geddarataniiru; amma garuu, kunoo, inni Yoonaas irra caalu as jira.
Mootuun biyya gara mirgaa guyyaa firdiitti dhaloota si'anaa kanaa wajjin kaatee in mul'atti, ittis in farachiifti. Isheen ogummaa Solomoon dhaggeeffachuudhaaf biyya fagoodhaa dhufteetti; amma garuu, kunoo, inni Solomoon irra caalu as jira" jedhe.

Yesus, "Hafuurri hamaan nama keessaa yommuu ba'u, iddoo itti aara galfatu barbaaduuf lafa bishaan hin jirre keessa in deddeebi'a; garuu tokko illee hin argatu.
Kana booddees, Mana koo isa ani keessaa ba'ettan deebi'ee gala' jedha. Yommuu deebi'ee dhufus, manichi duwwaa isaa haramee, qopheeffamee in argata.
Ergasii dhaqee hafuurota torba isa irra kan hammaatan of duukaa in fida; isaanis manichatti galanii keessa taa'u. Jireenyi namicha sanaa inni gara booddee isa duraa irra kan itti hammaatu ta'a; kan dhaloota hamaa kanaas akkasuma in ta'a" jedhe.

Utuu Yesus namootaa wajjin dubbachaa jiruu, kunoo, haati isaa, obboloonni isaas isaa wajjin dubbachuu barbaadanii dhufanii, ala in dhaabatu turan.
Yommus namni tokko, "Ilaa! Haati kee fi obboloonni kee ala dhaabatanii jiru, sii wajjin dubbachuu barbaadus" ittiin jedhe.
Yesus garuu deebisee namicha isatti himeen, "Haati koo eenyu? Obboloonni koos eenyufa'i?" jedhe.
Harka isaas gara bartoota isaatiitti qabee, "Kunoo ti haati koo, obboloonni koos!
Jaalala abbaa koo isa waaqa irraa kan godhu eenyu iyyuu, obboleessa koo ti, obboleettii koo ti, haadha koo tis" jedhe.



Guyyaadhuma sanas Yesus manaa ba'ee ciisa bishaanii bira taa'e.
Tuuti sonaan guddaan isa biratti walitti qabamnaan, bidiruu tokko yaabbatee barsiisuudhaaf taa'e; namoonni hundinuu immoo qarqara ciisa bishaanichaa in dhaabatu turan.
Yesus fakkeenya garaa garaatiin waan baay'ee isaanitti himuutti ka'e; "Kunoo, namichi tokko sanyii facaasuudhaaf ba'e.
Inni utuu facaasuu kaan karaa bukkee bu'an, simbirroonni immoo dhufanii funaananii nyaatan.
Kaan immoo lafa dhagaa, lafa biyyoo baay'ee hin qabne irra bu'an; lafti isaan irra bu'anis biyyoo gad fagoo waan hin qabneef dafanii biqilan.
Yommuu aduun itti baate garuu in coollagan; hidda gad fagoo waan hin godhatiniifis in gogan.
Kaan qoraattii keessa bu'an; qoraattonnis guddatanii isaan hudhan.
Kaan garuu biyyoo gaarii irra bu'anii ija godhatan, iji isaaniis kaan dachaa dhibba, kaan dachaa jaatama, kaanis dachaa soddoma ta'e.
Namni gurra qabu haa dhaggeeffatu!" jedhe.

Ergasii bartoonni Yesusitti dhi'aatanii, "Maaliif fakkeenyaan isaanitti dubbatta?" jedhanii isa gaafatan.
Yesus immoo deebisee, "Dhoksaa mootummaa waaqaa beekuun isiniif kennameera; isaaniif garuu hin kennamne.
Isa fudhatee, waa qabuuf, hamma isa irraa hafutti itti dabalamee in kennamaaf, kan hin qabne garuu, innumti inni qabu iyyuu isa duraa in fudhatama.
Isaan utuma ilaalanii hin argan, utuma dhaggeeffatanii hin dhaga'an, hin hubatanis; kanaafan fakkeenyaan isaanitti dubbadha.
Egaa raajiin, Isaayaas dubbate isaanitti raawwatameera;inni, 'Dhaga'uu in dhageessu garuu hin hubattan; ilaaluu in ilaaltu,garuu hin argitan.
Yaadni garaa saba kanaa hadoodeera'o; gurra isaanii cuqqaalaniiru,ija isaaniis dununfachiisaniiru. Silaa'oo, ija isaaniitiin in argu,gurra isaaniitiinis in dhaga'u turan; yaada garaa isaaniitiinis in hubatu,gara koottis in deebi'u turan, anis isaan nan fayyisan ture' jedha ture.
"Iji keessan garuu waan arganiif, gurri keessanis waan dhaga'aniif ayyaantuu dha.
Raajonni baay'eenii fi warri jireenya qajeeltoo jiraatan isa isin argitan kana arguu akka 'kajeelan, akka hin argin hafanis, waan isin dhageessanis dhaga'uu akka kajeelan, akka hin dhaga'in hafanis dhuguman isinitti hima" ittiin jedhe.

Yesus itti fufee, "Egaa fakkeenyi namicha sanyii facaasuu maalitti akka hiikamu dhaggeeffadhaa.
Akkuma sanyiin karaa bukkeetti facaafame ta'e, eenyu illee dubbii mootummichaa dhaga'ee yoo hubachuu dhaabaate, inni hamaan dhufee dubbicha isa garaa isaa keessatti facaafame in butata.
Akkuma sanyiin lafa dhagaa keessatti facaafame ta'e, akkasuma namni dubbicha dhaga'ee achumaan gammachuudhaan in fudhata.
Inni yeroodhaaf malee hundee hin qabu; sababii dubbichaatiif rakkinni yookiis ari'atamuun yommuu ka'u achumaan in gufata.
Akkuma sanyiin qoraattii keessa bu'e ta'e, akkasuma namni dubbicha in dhaga'a; kana booddees yaaddoon biyya lafaa; gowwoomsaan soorumaa dubbicha in hudha, ija utuu hin godhatinis in hafa.
Akkuma sanyiin lafa gaariitti facaafame ta'e immoo, akkasuma namni dubbicha in dhaga'a in hubatas; ija godhatees, inni tokko dhibba, inni tokko jaatama inni kaanis soddoma in baata" jedhe

Yesus ammoo fakkeenya biraa tokko isaanitti hime, "Mootummaan waaqaa nama sanyii gaarii qotiisa isaatti facaafatetti in fakkeeffama.
Yeroo namni rafuttis diinni namichaa dhufee, inkirdaada qamadii keessa facaasee sokke.
Midhaanichi guddatee ija erga godhatee booddee inkirdaadichis immoo mul'ate.
Kana irratti hojjetoonni abbaa warraatti dhi'aatanii, 'Gooftaa, sanyii gaarii qotiisa keetti facaafte mitii? Inkirdaada immoo eessaa godhate ree?' jedhaniin.
Inni immoo, 'Nama diina koo ta'etu kana godhe jedhee isaaniif in deebise; yommus hojjetoonni, 'Nuyi dhaqnee isa akka aramnu barbaaddaa ree jedhaniin.
Abbaan qotiisichaa garuu, 'Lakkii inkirdaada utuu aramtanii isaa wajjin qamadii akka hin buqqifnetti, dhiisaa!
Hamma yeroo midhaan sassaabamutti lachuu walumaa wajjin haa guddatan. Yeroo midhaan sassaabamutti warri sassaaban, dura inkirdaadicha bubuqqisanii akka gubamuuf bissii bissiitti akka hidhaniif, qamadicha garuu gombisaa kootti akka anaaf sassabaniif ittan hiimadha 'jedhee isaaniif deebise" jedhe.

Yesus itti fufee fakkeenya kan biraa tokko isaanitti hime; "Mootummaan waaqaa ija sanaaficaa namni fuudhee qotiisa isaa keessa facaase fakkaata.
Iji isaa sanyii hundumaa irra xinnayyoo dha, yommuu guddatu garuu biqila hundumaa irra caalee mukas ta'e, simbirroonni dhufanii damee isaa irratti mann'ee in ijaarratu" jedhe.
Yesus ammas "Mootummaan waaqaa raacitii dubartiin fuutee daakuu safartuu sadiin maktee, raacitichis hunduma isaa bukeessu fakkaata" jedhee fakkeenya kan biraa tokko isaanitti in dubbate.

Yesus kana hundumaa fakkeenyaan namoota sanatti dubbate; fakkeenya malees waan tokko isaanitti hindubbanne.
Kanaan raajichaan inni,"Fakkeenyaanan afaan saaqqadha, uumamuu biyya lafaatii jalqabee isadhokatee tures nan beeksisa" jedhamee dubbatame in raawwatame.

Yesus kana booddee namoota sana gad dhiisee manatti ol lixe; yommus bartoonni isaa itti dhi'aatanii, "Fakkeenya inkirdaada qotiisicha keessaa nuuf hiiki!" jedhaniin.
Yesus immoo deebisee, "Inni sanyii gaarii facaasu ilma namaati;
qotiisichi biyya lafaa ti; sanyiin gaariin ilmaan mootummaa ti; inkirdaadis ilmaan isa hamaa ti.
Diinichi inkirdaada facaase Seexana; yeroon itti midhaan sassaabamu dhuma biyya lafaa ti; warri midhaan sassaabanis ergamoota Waaqayyoo ti.
Akkuma inkirdaadi walitti qabamee ibiddaan gubamu, dhuma biyya lafaattis immoo akkasuma in ta'a.
Ilmi namaa ergamoota isaa in erga; isaanis karaa Waaqayyoo irraa waan nama gufachiisu hundumaa, warra hamaa hojjetan hundumaas mootummaa isaa keessaa walitti in qabu,
boolla ibiddaattis isaan in darbatu. Achitti boo'ichii fi ilkaan qaruun isaan irra in ga'a.
Egaa warri qajeeltonni mootummaa abbaa isaanii keessatti akka biiftuu in ifu; namni gurra qabu haa dhaggeeffatu!" jedheen.

Yommus Yesus, "Mootummaan waaqaa qabeenya lafa qotiisaa keessa dhokfame fakkaata; namni tokko qabeenya kana argee deebisee erga dhoksee booddee, gammachuu irraa kan ka'e dhaqee waan qabu hundumaa gurguree lafa qotiisaa sana bitate.
"Mootummaan waaqaa ammas naggaadee callee babba'eessa barbaadu fakkaata.
Naggaadichi callee gati-jabeessa argannaan, dhaqee waan qabu hundumaa gurguree callee sana bitate" jedhe.

Yesus itti fufee, "Mootummaan waaqaa ammas kiyyoo galaanatti darbatamee akaakuu qurxummii hundumaa walitti qabe fakkaata.
Kiyyichis guunnaan, qurxummi-qabduun gara qarqara bishaaniitti isa harkisanii, taa'anii qurxummii isa gaggaarii qodaa isaaniitti naqanii, isa gaggadhee immoo gaggatan.
Yeroo dhuma biyya lafaattis akkasuma in ta'a; ergamoonni Waaqayyoo ba'anii warra hamoota warra qajeelotattii gargar in baasu.
Warra hamoota boolla ibiddaatti in darbatu; achitti boo'ichii fi ilkaan qaruun isaan irra in ga'a" jedhe.

Kana booddee Yesus, "Kana hundumaa hubattaniittuu ree?" jedhee isaan gaafate; isaan immoo deebisanii, "Eyyee" jedhaniin.
Inni garuu, "Kanaaf barsiisaan seera durii mootummaa waaqaatiif bartuu ta'ee qopheeffame hundinuu, abbaa manaa isa mana mi'a isaatii keessaa waan haaraa fi waan moofaa gad baasu fakkaata" jedhe.

Yesus fakkeenya kana hundumaa isaanitti himee erga raawwatee, iddoo sana dhiisee in adeeme.
Gara mandara kutaa biyya itti dhalatee dhaqee, mana sagadaa isaanii keessatti isaan barsiise. Warri isa dhaga'an immoo raajeffatanii, "Ogummaan akkasii hojiin aangoo kun hundinuus eessaa dhufeef?
Kun ilma isa muka sooftichaa mitii? Haati isaas Maariyaam jedhamtee waamamti mitii ree? Yaaqoobii fi Yoseef, Simoonii fi Yihudaan obbolaa isaa ti mitii?
Obboleettonni isaas hundinuu as nu bira jiru mitii ree? Egaa wanti kun hundinuu eessaa dhufeef?" jedhan.
Isaan kanaaf isa maman; Yesus garuu, "Raajiin iddoo biraatti malee, biyya isaatti, mana ofii isaattis ulfina hin argatu" isaaniin jedhe.
Sababii amanti-dhabina isaaniitiif hojii aangoo baay'isee achitti hin hojjenne.



Yeroo sanatti Herodis abbaan biyyaa oduu Yesus dhaga'ee,
hojjetoota isaatiin immoo, "Kun Yohannis cuuphaa dha, isatu du'aa kaafame; kanaaf hojiin aangoo kun hundinuu isaan hojjetamaa jiru" jedhe.
Herodis waa'ee Herodiyaas haadha manaa obboleessa isaa Filiphosiif jedhee, Yohannisin qabsiisee fuuncaadhaan hiisisee, mana hidhaatti galchisiisee ture.
Yohannis yommus Herodisiin, "Ati ishee fuudhuun kee seera miti" in jedha ture.
Inni Yohannisin ajjeesisuu barbaadee ture, garuu namoota warra Yohannisin akka raajiitti ilaalan sodaate.
Guyyaan seenaa dhaloota Herodis geenyaan, intalli Herodiyaas keessummoota sana duratti sirbitee Herodisin gammachiifte.
Kana irratti inni waanuma isheen gaafatte isheedhaaf kennuudhaaf kakaadhaan abdachiise.
Intalattiin immoo haadha isheetiin gorfamtee, "Asitti mataa Yohannis cuuphaa gabateetti anaaf kenni" jette.
Mootichi yommus in gadde, garuu sababii kakaa isaatiif, keessummoota isaatiifis jedhee akka inni isheedhaaf kennamu in abboome.
Itti ergees, mana hidhaa keessatti mataa Yohannis mormatti irraa kuchisiise.
Mataan isaa sun gabateetti fidamee intalattiidhaaf in kenname; isheen immoo haadha isheetti in geessite.
Yommus bartoonni Yohannis dhufanii reeffa isaa fuudhanii awwaalan; dhaqaniis Yesusitti in himan.

Yesus kana yommuu dhaga'e kophaa isaa bidiruudhaan achii ka'ee gara iddoo qoofniitti sokke; tuuti sun immoo adeemuu isaa dhaga'anii mandarootaa miillaan isa duukaa bu'an.
Yesus qarqara bishaaniitti Yommuu bu'e tuuta gobbuu argee, isaaniif oo'ee, dhukkubsatoota isaaniis in fayyise.
Yeroo, galgalaa'e immoo bartoonni gara isaa dhufanii, "Kun lafa onaa dha, guyyichis sokkeera; egaa, tuuti kun, gara gandeenii dhaqanii nyaata ofii isaaniitiif haa bitataniif gad isaan dhiisi!" jedhan.
Yesus immoo, "Dhaquu isaan hin barbaachisu, ofii keessanii, waan isaan nyaatan kennaaf!" isaaniin jedhe.
Isaan garuu deebisanii, "Nuyi buddeena shanii fi qurxummii lama duwwaa asii qabna" jedhaniin.
Inni immoo, "As gara kootti fidaa!" jedhe.
Kana booddee marguma sana irra akka taa'aniif tuuta sana abboomee, buddeenan shananii fi qurxummii lamaan fuudhee, gara waaqaatti ol ilaalee, eebbisee, "cabsees, buddeenan sana bartoota isaatti kekkenne; bartoonni immoo, tuuta sanaaf in dhi'eessan.
Isaan hundumtinuu nyaatanii in quufan; ergasii bartoonni hurraa irraa hafe gundoo kudha lama guutuu fuudhan.
Warri nyaatanis dubartootaa fi ijool ee malee dhiirri akka kuma shanii turan.

Yesus hamma ofii isaatii tuuta sana gad dhiisutti, bidiruu yaabbatanii isa dura gamatti akka ce'aniif bartoota isaa in giddisiise.
Tuuta sana erga gad-dhiisee booddees, kophaa isaatti kadhachuudhaaf gara gaaraatti ol ba'e; yommuu galgalaa'es kophaa isaa achi ture.
Bidirichi garuu yeroo kana qarqara irraa baay'ee fagaate; sababii qilleensi fuula duraan itti qilleensa'uufis dha'aa bishaaniitiin asii fi achi daddarbatamaa ture.
Halkan keessaa gara iyya indaanqoo isa lammaffaattis Yesus bishaan gubbaa adeemaa gara isaanii dhufe.
Bartoonni garuu bishaan irra utuu inni adeemuu arganii baay'ee na'anii, "Innoo ekeraa dha" jechaa, sodaachuu isaanii irraa kan ka'e iyyan.
Yesus immoo achumaan isaanitti dubbatee, "Jabaadhaa, innoo anaa, hin sodaatinaa!" jedhe.
Phexros deebisee, "Gooftaa! Si erga ta'ee, bishaan irra gara kee akkan dhufu na abboomi!" jedheen.
Inni immoo, "Kottu!" jedhe; yommus . Phexros bidiricha keessaa ba'ee bishaan gubbaa gara Yesusitti adeemuutti ka'e.
Qilleensi jabaan sun yeroo isatti dhaga'ame garuu in sodaate; gad liqimfamuu jalqabnaanis iyyee, "Gooftaa! Na oolch!" jedhe.
Yesus achumaan harka isaa hiixatee isa qabee,"Yaa namicha amantii hir'uu! Maaliif mamte?" jedheen.
Yeroo isaan bidiruu yaabbatanitti qilleensichi in dhaabate.
Kana irratti warri bidiricha keessaa Yesusiif sagadanii, "Ati dhuguma ilma Waaqayyoo ti!" jedhaniin.

Yommuu ce'anis bakkee Genesaarexitti lafatti ba'an.
Namoonni iddoo, sanaa immoo isa ta'uu baranii, naanna'aa sana humdumaatti erganii, wara dhukkubsachaa turan hundumaa gara isaatti fidan.
Warri dhukkubsatan kun shaashara wayyaa isaatii duwwaa illee akka tuqaniif isa in kadhatu turan; hammi shaashara wayyaa isaa tuqan hundinuus in fayyan.



Ergasii Fariisonnii fi barsiisonni seeraa Yerusaalemii gara Yesus dhufanii,
"Bartoonni kee maaliif seera muka abbaa keenyaa irra daddarbu? Isaanoo buddeena nyaachuu isaanii dura harka dhiqachuudhaan of hin qulleessan" jedhaniin.
Yesus deebisee, isinoo seera muka abbaa keessaniitiif jettanii, maaliif abboommii Waaqayyoo irra daddarbitu?
Waaqayyo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaa fi haadha isaa irratti hamaa kan dubbatu dhugumaan haa ajjeefamu!' jedheera.
Isin garuu, 'Namni abbaa isaa fi haadha isaa gargaaruuf ture tokko isaaniin" wanti na biraa isiniif kennamuuf malee, amma Waaqayyoof kenname yoo jedhe;
egaa abbaa isaaf yookiis haadha isaaf ulfina kennuu isa hin barbaachisu jettu. Akkasitti seera muka abbaa keessaniitiif jettanii dubbii Waaqayyoo busheessitu.
Isin of hin arginee nana! Isaayaas waa'ee keessaniif raajii isaa keessatti,
'Sabni kun afaan isaatiin ulfinaa naaf kenna,garaan isaa garuu baay'ee anattii fagoo dha;
ana waaqessuun isaanii akkasumaan, abboommii namaa akka seera Waaqayyootti barsiisu isa jedhe ba'eessa dubbate" jedhe.

Yesus namoota ofitti waamee, "Dubbii koo dhaga'aa hubadhaas!
Wanti afaan namaa lixu, xuraa'aa nama hin godhu; wanti afaan namaa keessaa ba'u garuu xuraa'aa nama godha" isaaniin jedhe.
Yommus bartoonni gara isaa dhufanii,"Warri Fariisotaa dubbii ati jette yommuu dhaga'an gufachuu isaanii beekteettaa?" ittiin jedhan.
Yesus immoo deebisee, "Biqiltuun abbaan koo inni waaqa irraa hin dhaabin hundinuu in buqqa'a.
Waa'ee isaanii dhiisaa! Isaan jaamota, jaamota akka isaaniis karaa in argisiisu; namni jaamaan jaamaa akka isaatii karaa yoo argisiise, lachuu wal-fudhatanii boolla keessa in bu'u" jedhe.
Phexros garuu deebisee, "Fakkeenyicha nuuf hiiki!" jedheen.
Yesus immoo deebisee "Isinumtuu hamma ammaatti hin hubatin jirtuu?
Wanti afaaniin lixu hundinuu, mar'umaanitti darbee bakkeetti akka ba'u hin qalbifattanii ree?
Dubbiin afaan keessaa ba'u garuu, yaada garaa namaa keessaa dhufa; isatu xuraa'aa nama godha.
Wanti hamaan hundinuu yaada garaa keessaa ba'awo, isaanis, nama ajjeechaa, ejjummaa, halalummaa, hanna, sobaan dhugaa ba'uu, nama salphisuus.
Isaan kanatu xuraa'aa nama godha malee, harka dhiqachuudhaan utuu of hin qulleessin nyaachuun xuraa'aa nama hin godhu" jedheen.

Yesus achii adeemee gara kutaa biyya Xiiroosii fi Sidoonitti sokke.
Kunoo, dubartiin Kana'aan tokko naanna'aa biyya sanaatii dhuftee sagalee guddaadhaan, "Ilma Daawit, gooftaa koo! Intalli koo hafuura hamaadhaan qabamtee jirti, anaaf maari!" jette.
Yesus garuu sagalee tokko iyyuu isheef hin deebifne. Bartoonni isaa yommus gara isaa dhufanii, "Ishee nu booddeedhaa iyyaa adeemtu kana, waan isheen barbaaddu godhiifii of biraa deebisi!" jedhaniin.
Inni immoo deebisee, "Ani warra akka hoolotaa karaa irraa goranii mana Israa'elii badan duwwaaf malee hin ergamne" jedheen.
Dubartittiin garuu dhuftee miilla Yesusitti kuftee, "Yaa gooftaa na gargaari!" jetteen.
Yesus yommus deebisee, "Buddeena ijoollotaa fuudhanii sarootaa darbachuun ba'eessa miti" jedheen.
lsheen, "Eyyee, yaa gooftaa, haa ta'u iyyuu malee, saroonnis maaddii gooftota isaanii irraa isa harca'u in nyaatu" jette.
Kana irratti Yesus, "Dubartii nana! Amantiin kee guddaa dha, akkuma ati barbaadde siif haa ta'u!" jedhee deebiseef; intalli ishees si'uma sana fayyite.

Ergasii Yesus achii adeemee, ciisa bishaan Galiilaa bira dhufee, gaara tokkotti ol ba'ee achi in taa'e.
Tuuti sonaan baay'een immoo warra hokkolan, warra jaaman, warra kottaa'an, warra arraba didaa akkasumas kan biraa baay'ee fidanii dhufanii, miilla Yesus jala kaa'an; yommus inni isaan in fayyise.
Tuuti sun immoo, warri arraba didaa akka dubbatan, warri kottaa'an akka fayyan, warri hokkolan akka asii fi achi adeeman, warri jaaman akka argan hubatee in raajeffate; Waaqayyo gooftaa Israa'eliif immoo hooqubaa dhi'eesse.

Yesus garuu bartoota isaa ofitti waamee, "Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a; egaa ani akka isaan karaatti hin kukkufnetti, akkuma beela'aa jiranitti gad isaan dhiisuu hin barbaadu" isaaniin jedhe.
Kana irratti bartoonni isaa, "As lafa onaa kanatti buddeena tuuta guddaa kana quufsu eessaa arganna ree?" jedhaniin.
Yesus immoo, "Buddeena meeqa qabdu?" jedhee isaan gaafannaan, isaan immoo, "Buddeena torbaa fi qurxummii xixinnoo muraasa qabna" jedhaniin.
Yommus inni lafuma sana akka tattaa'aniif namoota abboome.
Buddeenan torbanii fi qurxummiiwwan sana fuudhee, Waaqayyoof galata galchee, caccabsee bartootatti kekkenne; bartoonnis tuuta sanaaf in dhi'eessan.
Hundumti isaaniis nyaatanii quufan; hurraa irraa hafes gundoo gurguddaa torba guutanii fuudhan.
Warri buddeenicha nyaatan dubartootaa fi ijoollota malee dhiirota kuma afur turan.
Ergasii Yesus tuuta sana gad dhiisee, bidiruu yaabbatee gara kutaa biyya Magadaan jedhamuu dhaqe.



Warri Fariisotaa fi warri Saaduqootaa dhufanii Yesusin qoruudhaaf, akka inni milikkita waaqa irraa isaan argisiisuuf gaafatan.
Inni immoo deebisee, "[Yeroo galgalaa'u, 'Waaqni diimateera, kanaaf bor bokkaan hin roobu,
ganama immoo, 'Boruun diimatee duumessi irra buufateera, kanaaf har'a in rooba' in jettu. Egaa bifa waaqaa ilaaltanii waan ta'u himuu beektu, milikkita yeroo kanaa immoo hubachuu hin dandeessan.]
Dhaloonni hamaan garagaggalaanis milikkita in barbaada; garuu milikkita Yoonaas irraa kan hafe milikkinni tokko illee hin kennamuuf' isaaniin jedhe. Kana booddee achumatti isaan dhiisee adeeme.

Bartoonni yeroo bishaanicha gamatti ce'anitti, buddeena tokko illee fudhachuu irraanfatan.
Yesus immoo, "Ilaalladhaa! Raacitii warra Fariisotaa fi, warra Saduqootaa irraas of eeggadhaa!" isaaniin jedhe.
Yommus isaan walii isaanii gidduutti dudubbatanii, " Isa nuyi buddeena hin fudhatiniif akkas jedha" jedhan.
Yesus garuu kana baree, "Yaa warra amantii hir'uu! Maaliif waa'ee buddeena dhabuu keessaniitti hiiktanii walii keessan gidduutti dudubbattu?
Isin amma iyyuu yaadatti hin fudhattanii? Buddeenan shanan namoota kuma shaniif kennaman, hurraa gundoo meeqas akka walitti qabdan hin yaadattanii ree?
Yookiis buddeenan torban namoota kuma afuriif kennaman, gundoo meeqas walitti qabdan?
Attamittis waa'ee buddeenaaf akka ani isinitti hin dubbatin yaadatti fudhachuu dadhabdan ree? Anoo raacitii warra Fariisotaa fi Saduqootaattii of eeggadhaan jedhe" isaaniin jedhe.
Ergasii isaan, waa'ee raacitii buddeenaa utuu hin ta'in, barsiisa warra Fariisotaa fi Saduqootaattii akka of eeggatan jechuu isaa akka ta'e hubatan.

Yesus gara naanna'aa mandara Qiisaariyaa Filiphos yommuu dhaqe, "Namoonni ilma namaatiin eenyu jedhu?" jedhee bartoota isaa gaafate.
Isaan yommus deebisanii, "Kaan 'Inni Yohannis cuuphaa dha' jedhu, kaan inni Eliyaas', kaanis inni Ermiyaas yookiis raajota keessaa tokko jedhu" jedhan.
Yesus immoo, "Isinoo, eenyu anaan jettu?" jedhee isaan gaafate.
Simoon Phexros deebisee, "Ati Masiihicha, ilma Waaqayyoo jiraataa ti" jedhe.
Kana irratti Yesus deebisee, "Yaa Simoon ilma Yoonaa, ati kan ayyaanomtee dha! Kana abbaa koo isa Waaqa irra jirutu sitti mul'ise malee, yaadni nama foonii sitti hin mul'ifne.
Anis sittan hima, akkuma Phexros jechuun dhagaa jechuu ta'e, ati dhagaadha; anis dhagaa hin sochoone kana irratti waldaa koo nan ijaara, gooftummaan du'aas matumaa waldicha irratti humna hin godhatu hin mo'us.
Banaa mootummaa waaqaa siifan kenna; waanumti ati lafa irratti hiite, waaqa irratti hidhamaa in ta'a; waanumti ati lafa irratti hiikte immoo waaqa irrattis hiikamaa in ta'a" jedhe.
Yommusumas Masiihicha ta'uu isaa nama tokkotti iyyuu akka isaan hin himneef, bartoota isaa cimsee abboome.

Yeroo sanaa jalqabee Yesus gara Yerusaalem akka dhaqan harka maanguddootaatiin, harka luboota warra angafootaa fi barsiisota seeraatiin guddaa dhiphachuun, ajjefamuun, guyyaa sadaffattis du'aa ka'uun akka isa irra jiru bartoota isaatti mul'isuutti ka'e.
Phexros immoo gara bukkeetti isa qabee, "Waaqayyo si haa oolchu! "Kun si irratti dhufuun hin ta'uuf" jedhee isa gorsuutti ka'e.
Inni garuu garagalee Phexrosiin, "Na duraa turi Seexana nana! Ati gufuu anatti taate, ati kan namootaa malee kan Waaqayyoo hin yaaddu" jedhe.
Ergasii Yesus bartoota isaatiin, namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra ka'aate, ana duukaas haa bu'u.
Namni jireenya isaa oolfachuu yoo barbaade, jireenyi isaa duraa in fudhatama; namni anaaf jedhee jireenya isaa kennu immoo, isa in argata.
Namni biyya lafaa guutummaatti yoo buufate, lubbuu isaa garuu yoo dhabe, bu'aan isaa maali ree? Yookiis namni gatii lubbuu isaa maal kennuu danda'a ree?
Ilmi namaa ulfina abbaa isaatiin ergamoota isaa wajjin dhufuuf jira; yommus adduma addaan akka hojii isaatiitti gatii isaa in kennaaf.
Dhuguman isiniin jedha, namoota as dhaabatanii jiran keessaa, kaan utuu hin du'in, ilmi namaa mootummaa isaatiin dhufuu isaa arguuf jiru" jedhe.



Guyyaa ja'a booddee, Yesus Phexrosii fi Yaaqoobin, Yohannis obboleessa Yaaqoobis fudhatee, ol gara gaara dheeraa tokkotti kophaatti isaan baase.
Innis bifa ulfina isaatiin isaanitti mul'ate, fuulli isaas akka biiftuu ibse uffanni isaas akka ifaa addaatee balaqqise.
Kunoo, Museenii fi Eliyaas achitti isaanitti mul'atanii, isaa wajjin dudubbachaa turan.
Phexros gidduutti, "Yaa gooftaa! Asitti argamuun keenya attam gaarii dha; fedha kee yoo ta'e asitti godoo sadii, tokko siif, tokko Museedhaaf, tokkoos Eliyaasiif nan ijaara" jedhee Yesustti dubbate.
Utuu inni kana dubbachaa jiruu, kunoo, duumessi ifa of keessaa qabu tokko isaaniitti uffise. Sagaleenis duumessicha keessaa dubbatee, " Kun Ilma koo isa an jaalladhu, gammachuun koos isatti in raawwatama; isa dhaga'aa!" jedhe.
Bartoonni immoo sagalee dhaga'anii adda isaanitiin gombifaman, guddaas in sodaatan.
Yesus garuu isaanitti dhihaatee harkaan isaan qabee, "ka'aa hin sodaatinaa isaaniin jedhe.
Isaan yammuu ol ilaalan Yesus duwwaa argan malee, nama biraa tokko iyyuu hin argine.
Isaan gaaricha irraa utuu gad bu 'uutti jiranii Yesus, "Ilmi namaa du'ee warra du'an keessaa hamma kaafamutti, mul'ata argitan kana nama tokkotti iyyuu hin himinaa!" jedhee bartoota isaa abboome.
Kana booddee bartoonni, "Egaa maaliif barsiisonni seeraa, 'Eliyaas dura dhufutu ta'a' jedhu?" jedhanii isa gaafatan.
Yesus immoo deebisee, "Eliyaas waan hundumaa iddootti deebisuudhaaf dhufuun isaa beekamaa dha.
Ani garuu Eliyaas kanumaan dura iyyuu akka dhufe isinittan hima; namoonni waanuma jaallatan isa irratti hojjetan malee isa hin hubanne; ilmi namaas immoo akkasuma harka isaanitiin dhiphachuuf jira" isaaniin jedhe.
Yommus bartoonni waa'ee Yohannis cuuphaatiif isaanitti dubbachuu isaa in hubatan.

Isaan gara tuuta sanatti yammuu deebi 'an, namni tokko Yesusitti dhi 'aatee jilbeeffate isa kadhatee,
"Yaa gooftaa ilma koo anaaf maari, innoo dhukkuba yeroo yerootti nama kuffisu tokkoon qabamee baayyee dhiphachaa jira; takka takka ibidda keessatti in kufa, takka takkas bishaan keessatti in kufa.
Ani bartoota keetti isa fideera, isaan garuu isa fayyisuu hin dandeenye" jedhe.
Yesus deebisee, "Isin dhaloota hin amannee fi jajal'aa nana, hamma yoomiitti isinii wajjin jiraachuun anaaf ta'a? Hamma yoomiittis ba'aa anatti taatu? Mucicha as naa fidaa!" jedhe.
Yesus hafuuricha hamaa sana ifannaan, inni gurbicha keessaa ba'e; gurbichi immoo si'uma sana fayye.
Bartoonni ergasii kophaatti garaYesus dhufanii, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
Yesus immoo deebisee, "Amantiin keessan waan hir'ateef kaa! Anoo dhuguman isiniin jedha, amantii hamma ija sanaaficaa geessu utuu qabaattanii, gaara kanaan, 'Asii ka'ii achi butadhu' in jettu, gaarichis asii ka'ee achi in butata; wanti isiniif hin danda'amnes hin jiru.
[Inni akkasii kun kadhataan soomuudhaanis malee gonkumaa hin baafamu]" jedheen.

Bartoonni Galiilaatti Yesus biratti walitti qabamnaan Yesus, "Ilmi namaa harka namootaatti dabarfamee in kennama.
Isaan isa in ajjeesu, inni garuu guyyaa sadaffaatti du'aa in kaafama" isaaniin jedhe; kana irratti bartoonni baay'ee in gaddan.

Yesusii fi bartoonni isaa Qifirnaahomitti gallaan, warri gibira mana qulqullummaa fuudhan Phexros bira dhufanii, "Barsiisaan keessan gibira mana qulqullummaa hin baasuu?" jedhanii isa gaafatan.
Phexros immoo deebisee, "Lakkii in baasa" jedheen. Phexros gara manaa dhufee utuu inni hin dubbatin, Yesus, "Maal sitti fakkaata yaa Simoon? Mootonni biyya lafaa qaraxa yookiis gibira eenyu irraa fudhatu? Namoota isaanii irraa moo yookiis warra ormaa irraa fudhatu?" jedhee isa gaafate.
Phexros deebisee, "Warra ormaa irraa fudhatu" jennaan, Yesus immoo, "Yoos namoonni isaanii hin gaafataman kaa!
Haa ta'u iyyuu malee, nuyi gufuu akka isaanitti hin taanetti, gara ciisa bishaanii dhaqiitii hokkoo ittiin qurxummii qaban bishaanichatti darbadhu; qurxummii isa dura ba'u fuutee, afaan isaa yoo bante, horii meetii akka birrii lamaa in argatta. Meeticha kana fuudhiitii anaaf, ofii keetiifis itti kenni!" jedheen.



Yeroo sanatti bartoonni Yesusitti dhi'aatanii, "Mootummaa waaqaa keessatti hundumaa irra kan caalu eenyu?" jedhaniin.
Yommus inni mucaa tokko gara isaatti waamee isaan gidduu dhaabachiisee,
"Ani dhuguman isinitti hima, deebitanii akka mucoolii yoo ta'uu dhaabaattan, mootummaa waaqaatti matumaa hin galtan.
Eenyu illee akka mucaa kanaatti yoo gad of deebise, mootummaa waaqaatti hundumaa irra kan caalu isa.
Eenyu illees mucaa akkasii tokko maqaa kootiin kan simu ana sima" jedhe.

Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee tuujjuba galaanaa keessatti liqimsiifamuu isaaf wayya ture.
Gufannaan waan dhufuuf biyya lafaatiif wayyoo! Gufannaan dhufuun irra jira'o; garuu nama gufannaan karaa isaa dhufu sanaaf wayyoo!
"Harki kee yookiis miilli kee yoo si gufachiise, of irraa murii gati; harka lama yookiis miilla lama qabaattee ibidda bara baraatti darbatamuu kee mannaa, bu'aan dhagna keetii hir'uu ta'ee, yookiis hokkolaa taatee jireenyatti galuuu siif wayya.
Iji kee yoo si gufachiise, of-keessaa baasii gati; ija lachuu qabaattee qilillee ibiddaatti darbatamuu kee mannaa, ija tokko qabaattee jireenyatti galuu siif wayya" jedhe.

Yesus, "Isaan xixinnayyoo kana keessaa tokko illee akka hin tuffanne ilaalladhaa! Ani isinittan hima, waaqa irraa ergamoonni warri isaan eeguudhaaf kennaman guyyaa hundumaa fuula abbaa koo isa waaqa irraa durattiin argamuwo.
[Ilmi namaas isa bade oolchuuf dhufe.]
"Namni tokko hoolota dhibba qabaatee tokko keessaa yoo bade, sagaltamii salganuu gaarota irratti dhiisee isa bade sana barbaacha hin dhaquu ree? Maal isinitti fakkaata?
Ani dhuguman isinitti hima, yoo argate sagaltamii salgan warra takkaa karaa irraa hin badin caalaatti, isatti in gammada.
Akkasumas isaan xixinnayyoo kana keessaa tokko illee baduun jaalala abbaa keessan isa waaqa irraa miti" jedhe.

Yesus itti fufee, "Obboleessi kee yoo si yakke, dhaqii lafa isin lamaan kophaa jirtanitti balleessaa isaa itti himi! Inni yoo si dhaga'e obboleessa kee deebifatteetta.
Inni yoo si dhaga'uu dhaabaate garuu, dubbiin hundinuu amansiisa dhuga-baatota lamaa yookiis sadiitiin dhaabataa akka ta'utti, nama kan biraa tokko yookiis lama ofii wajjin fudhadhuu dhaqi.
Isaanis yoo dhaga'uu dide waldaatti himi; waldaa iyyuu yoo dhaga'uu dide immoo, sibiratti akka nama hin amaniniif, akka qaraxxuu hin amanamneetti haa lakkaa'amu.
"Ani dhuguman isiniin jedha waanumti isin lafa irratti hiitan, waaqa irrattis hidhamaa in ta'a; waanumti isin lafa irratti hiiktan immoo, waaqa irrattis hiikamaa in ta'a.
"Ammas isiniin nan jedha; isin keessaa namoonni lama biyya lafaa kana irratti waa'ee waan tokkootti walii galanii yoo kadhatan, abbaa koo isa waaqa irraa biraa wanti isaan kadhatan in kennamaaf.
Iddoo namoonni lama yookiis sadii maqaa kootiin walitti qabamanitti, ani achitti isaan gidduutti nan argama" jedhe.

Ergasii Phexros gara Yesusitti dhi'aatee, "Gooftaa, obboleessi koo si'a meeqa yoo na yakke dhiisuuf? Hamma si'a torbaattii?" jedheen.
Yesus deebisee, "Ani hamma si'a torbaatamii torbaatti malee, hamma si'a torbaatti siin hin jedhu" jedheen.

Yesus itti fufee, "Akkasumas mootummaan waaqaa mootii hojjetoota isaa irraa gatii lakkaa'achuuf murtoo godhetti in fakkeeffama.
Yommuu inni lakkaa'achuu jalqabetti immoo, nama inni meetii miliyoonii baayee irraa qabu tokko itti fidan.
Namichi waan baasu dhabnaan garuu, gooftaan isaa gatichi haa baafamuuf, inni, haati manaa isaa, ijoolleen isaa, wanti inni qabu hundinuus akka gurguraman abboome.
Hojjetaan sun immoo miilla gooftaa isaa jalatti lafa dha'ee, 'Gatii kee hundumaa siifan baasaatii anaaf obsi' jedhee cimsee kadhate.
Kana irratti gooftaan isaa hojjetaa isaa sanaaf garaa laafee isa gad dhiise; gatii isa irraa qabus in dhiiseef.
"Hojjetaan sun garuu akkuma gad ba'een, hojjetaa dhuma akka isaatii kan gatii akka birrii dhibba tokkoo irraa qabutti ba'ee, morma isaa hudhee qabee, 'Gatiin si irraa qabu anaaf baasi!' jedhe.
Hojjetichi akka isaatii sun immoo miilla isaa jalatti kufee, 'Anaaf obsi, gatii kees siifan baasa' jedhee kadhate.
Abbaan gatii garuu in dide; hamma namichi gatii isaa baasuufitti, dhaqee mana hidhaatti isa galchisiise.
Hojjetoonni akka isaatii warri kaan waan ta'e kana yommuu argan baay'ee gaddan; dhaqaniis waan ta'e kana hundumaa gooftaa isaaniitti himan.
Kana irratti gooftaan isaa hojjetaa isa duraa sana waamsisee, 'Ati hojjetaa hamaa nana! Ani gatii si irra jiru sana hundumaa waan ati ana kadhatteefan siif dhiise.
Akkuma ani siif oo'e, atis immoo hojjetaa akka keetiitiif oo'uun siif hin ta'u turee ree?' jedheen.
Akkasitti gooftaan isaa dheekkamee, hamma inni gatii isa irra jiru hundumaa baasutti, dabarsee warra isa dhiphisanitti kenne.
''Isinis tokkon tokkon keessan garaa keessaniin obboleessa keessaniif yoo dhiisuu dhaabaattan, abbaan koo inni waaqa irraa akkas isin in godha" jedhe.


Yesus dubbii kana hundumaa dubbatee erga raawwatee, Galiilaadhaa ka'ee gara kutaa biyya Yihudaa isa laga Yordaanos gamaa dhaqe.
Tuuti sonaan guddaan isa duukaa bu'e, inni immoo warra dhukkubsatan achitti isaan in fayyise.
Yommus warri Fariisotaa gara isaa dhufanii isa qoruudhaaf, "Namni tokko sababiidhuma halleen haadha manaa isaa baasuun seeraa?" jedhanii gaafatan.
Inni garuu deebisee, "Waaqayyo inni jalqabatti isaan uume 'Dhiiraa fi dubartii akka uume hin dubbifnee ree?" jedhe.
Itti dabalees, "' Sababii kanaaf dhiirri abbaa isaa fi haadha isaa in dhiisa haadha manaa isaattis in maxxana; isaan lachanuus foon tokko in ta'u'.
Egaa isaan lama miti, foon tokko malee; kanaafis waan Waaqayyo walitti qabsiise, namni gargar hin baas in!" jedhe.
Fariisonni immoo, ''Yoos Museen, 'Caaffata ittiin ishee baasu kenneefii haa baasu' jedhee maaliif abboome ree?" jedhanii Yesusin gaafatan.    Yesus deebisee, "Museen sababii mata-jabina keessaniitiif haadha manaa keessan akka baaftaniif karaa isiniif bane malee, jalqabatti akkas hin turre.
Ani isinittan hima, yoo isheen ejjite malee, namni haadha manaa isaa baasee kan, biraa fuudhe in ejja" isaaniin jedhe.
Yommus bartoonni isaa, "Seerri abbaa manaa haadha manaa isaatti hidhu akkas yoo ta'e, fuudhuu hin wayyu" ittiin jedhan.
Yesus immoo deebisee, "Dubbii kana warra isaaniif kenname duwwaatu mataatti fudhata malee, namni hundinuu danda'ee mataatti hin fudhatu.
Dhalachuu isaaniitii jalqabanii xu'aashii kan ta'an jiru; warri harka namaatti xu'aashii ta'anis jiru; mootummaa waaqaatiif jedhanii warri akka xu'aashii of godhanis jiru. Namni kana mataatti fudhachuu danda'u haa "fudhatu!" isaaniin jedhe.

Ergasii Yesus harka isaa irra kaa'ee akka isaaniif kadhatuuf, namoonni mucoolii gara isaatti fidan; bartoonni garuu ifatanii isaan dhowwan.
Yesus immoo, "Lakkisaa mucoolii dhiisaa, gara koo dhufuu isaan hin dhowwinaa! Mootummaan waaqaa warra akkasiitiif in ta'a" jedhe.
Yesus harka isaa mataa mucoolii irra in kaa'e; kana booddee immoo achii in adeeme.

Kunoo, namni tokko gara Yesus dhufee, "Yaa barsiisa! Jireenya bara baraa qabaachuuf hojii gaariin gochuun anaaf ta'u maal inni?" jedheen.
Yesus immoo, "Waa'ee hojii gaarii maaliif ana gaafatta? Isa tokkicha sanatu gaarii dha; jireenya sanatti galuuu yoo feete garuu, abboommota eegi! ittiin jedhe.
Kana irratti dargaggeessichi, "Abboommota isaan kam?" jedheen. Yesus immoo deebisee ''Hin ajjeesin, hin ejjin, hin hatin, sobaan nama irratti dhugaa hin ba'in!
Abbaa kee fi haadha keef ulfina kenni; namas akka mataa keetiitti jaalladhu!' isa jedhu" jedheen.
Dargaggeessichi yommus, "Kana hundumaa raawwadheera; egaa amma maaltu na duraa hir'ate?" jedheen.
Kana booddee Yesus deebisee, "Raawwattee guutuu ta'uu yoo feete, dhaqi qabeenya kee gurguri, warra deegaadhaaf kenni, waaqa irratti badhaadhummaa in qabaatta! Kottuutii ana duukaa bu'i!" jedheen.
Dargaggeessichi qabeenya guddaa qaba waan tureef, dubbii kana yommuu dhaga'e, gaddee achii in adeeme.
Ergasii Yesus bartoota isaatiin, "Ani dhuguman isinitti hima, namni sooressi mootummaa waaqaatti galuun rakkisaa dha.
Ammas isinittan hima, sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
Bartoonni kana yommuu dhaga'an baay'ee na'anii dinqifatanii, "Egaa eenyutu fayyuu danda'a ree?" jedhan.
Yesus immoo gara isaanii ilaalee, "Kun namootaaf hin danda'amu, Waaqayyoof garuu wanti hundinuu in danda'ama" isaaniin jedhe.
Phexros kana irratti, "Kunoo nuyi hundumaa dhiifnee si duukaa buune'otii, egaa maal arganna laata ree?" jedheen.
Yesus immoo, "Ani dhuguman isinitti hima, biyya lafaa ishee haaraatti ilmi namaa ulfina isaatiin teessoo irra yommuu taa'u, isin warri na duukaa buutan immoo, teessota kudha lamaan irra teessanii, gosa lsraa'el kudha lamaan keessatti firdii in kennitu.
Namni maqaa kootiif jedhee manneen yookiis obboloota yookiis obboleettota yookiis abbaa yookis haadha yookis ijoollee yookis araddaa dhiise, dachaa dhibba in fudhata; jireenya bara baraas in argata.
Garuu baay'een warra dura jiran keessaa warra hundumaa booddee kan ta'an jiru; warra hundumaa booddee jiran keessaas warra duraa kan ta'an jiru" isaaniin jedhe.



Yesusis, "Mootummaan waaqaa akka nama araddaa qabu tokkoo ti; namichi iddoo dhaabaa waynii isaatiif hojjetoota qacarachuudhaaf ganama obboroodhaan gad ba'e.
Inni guyyaatti nama tokkoof miindaa guyyaa tokkoo kennuudhaaf hojjetoota sanaa wajjin erga walii galee, gara iddoo waynii isaatti isaan erge.
Gara sa'aatii sadiittis achi ba'ee, kaan immoo lafa gabaa hojii malee dhaabatanii arge.
Jara sanaanis, 'Isinis gara iddoo waynichaa dhaqaa, ani immoo waan ta'u isiniifan kenna' jedhe.
Jarris in dhaqan; gara sa'aatii ja'aatti, gara sa'aatii sagaliittis ammoo gad ba'ee akkasuma godhe.
Gara sa'aatii kudha tokkoottis gad ba'ee kan biraa immoo utuu dhaabatanii arge. Isaaniinis, 'Maaliif guyyaa guutuu hojii malee addana dhaabattu?' jedhe.
lsaanis, 'Namni tokko iyyuu hojiitti waannu hin qacaratiniif as dhaabanna' jedhaniin; inni immoo, 'Isinis gara iddoo waynichaa dhaqaa!' jedheen.
"Yeroo galgalaa'es abbaan waynichaa isa hojii isaa adeemsisuun, 'Hojjetoota waami! Warra booddeetii jalqabii hamma warra duraatti, beenyaa isaanii baasiif!' jedhe.
Warri gara sa'aatii kudha tokkootti qacaraman dhufanii, miindaa guyyaa tokko tokkoo fudhatan.
Warri duraa yommuu dhufan immoo caalaa waan argatan isaanitti fakkaate; garuu isaanis miindaa guyyaa tokko tokkoo fudhatan.
Haa ta'u iyyuu malee, fudhatanii abbaa waynichaa irratti guunguman.
Isaan, 'Warri booddee kun sa'aatii tokko duwwaaf hojjetan, ati garuu nuyi warra dadhabbii guyyichaa fi ho'a saafaa baatee wajjin wal isaan qixxeessite ittiin jedhan.
Namichi garuu isaan keessaa isa tokkoon, 'Yaa namicho! Ani waan tokko illee sitti hin balleessine; ati miindaa guyyaa tokkootti anaa wajjin walii hin gallee ree?
Amma kan kee fudhadhuu dhaqi! Ani namicha isa booddee kanaafis hammuma kan keetii kennuufii nan fedha.
Ani immoo horii ofii kootiitiin waanan fedhe gochuun anaaf hin ta'uu ree? Yookiis arjummaa koo weennaattaa?' jedheen.
Akkasuma warri booddee warra duraa, warri duraas warra booddee in ta'u" jedhe.

Yesus gara Yerusaalemitti ol in ba'a ture; karaatti immoo bartoota kudha lamaan kophaatti, fudhatee,
"Kunoo, nuyi gara Yerusaalemitti ol ba'uu keenya, ilmi namaa immoo luboota warra angafootaatti barsiisota seeraattis dabarfamee in kennama. Isaanis yakka du'aa itti in muru;
akka itti ga'isaniif, akka reebamuuf, akka fannifamuufis saba Waaqayyoo warra hin ta'initti dabarsanii isa in kennu; guyyaa sadaffaatti immoo du'aa in kaafama" isaaniin jedhe.

Ergasii haati ilmaan Zabdewos ilmaan ishee wajjin, gara Yesus dhuftee, waa kadhachuudhaaf miilla isaatti kufte.
Inni immoo, "Maal barbaadda?" isheedhaan jedhe. Isheen itti fuftee, "Ilmaan koo kun lamaan mootummaa kee keessatti inni tokko gara mirga kee, inni tokko immoo gara bitaa kee akka taa'aniif abboomi!" ittiin jette.
Yesus, garuu deebisee, "Waan kadhattan hin beektan! Isin immoo xoofoo dhiphinaa ani keessaa dhuguuf jiru keessaa dhuguu in dandeessuu?" jennaan, isaan immoo, "In dandeenya" jedhaniin.
Innis, "Xoofoo koo keessaa illee dhuguuf jirtu gara mirga koo yookiis gara bitaa koo taa'uu garuu kennuun kan koo miti; taa'umsi sun warra kanaan dura abbaa kootiin qopheeffameefiif ta'a" isaaniin jedhe.
Bartoonni warri kaan kurnan yommuu kana dhaga'an obbolaa lamaan sanatti aaran.
Yesus garuu gara isaatti isaan waamee, "Warri saba biyya lafa kanaa abbooman gooftummaadhaan akka isaan seerratan isin, iyyuu in beektu; gurguddoonni isaaniis aboo isaanii isaan irratti argisiisu.
Isin gidduutti akkas hin ta'u; eenyu illee isin, keessatti guddaa ta'uu kan barbaadu, hojjetaa keessan ta'uutu isa irra jira.
Eenyu illee isin keessaa dura ta'uu kan barbaadu, garbicha isiniif ta'uutu isa irra jira.
Ilmi namaas akkasuma hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eedhaaf kennuuf dhufe malee" jedhe.

Akkuma isaan Yerikoodhaa ba'aniin tuuti sonaan baay'een Yesus duukaa bu'an.
Kunoo, namoonni jaamonni lama karaa bukkee in taa'u turan; isaanis Yesus achiin darbaa akka ture dhageenyaan iyyanii, "Gooftaa, yaa ilma Daawit nu maar'i!" jedhan.
Tuuti sun calluma isaan jechisiisuudhaaf isaan ifate. Isaan garuu ittuma caalchisanii iyyanii, "Gooftaa, yaa ilma Daawit nu maari!" jedhan,
Yommus Yesus dhaabatee isaan waamee, "Maal akkan isiniif godhu barbaaddu?" jedhe.
Isaan immoo deebisanii, "Gooftaa, ija keenya akka nuuf bantu" jedhaniin.
Yesusis gara-laafinaan ija isaanii qaqqabnaan, achumaan agartuun isaanii deebi'eefii, isa duukaas bu'an.


Isaan Yerusaalemitti dhi'aatanii, gara gaara ejersaa, Betfaagee yommuu ga'an, Yesus bartoota lama ergee,
"Ganda fuullee keessan jiru sana dhaqaa, achumaan harree {yaabbii] hidhamtee ilmoon ishee bira dhaabatu in argattu; hiikaatii naa fidaa!
Namni tokko yoo waa isiniin jedhe immoo, 'Gooftaatu dhimma isaanii qaba, utuu hin turinis isaan in deebisa' ittiin jedhaa!" isaaniin jedhe.
Kun immoo wanti raajichi jedhe akka fiixaan ba'uuf ta'e;
inni, "Namoota Xiyoonitti himaa! Mootiin keessan gad of deebisee, kunoo, inni harree [yaabbii] keessaa, ilmoo harree irra taa'ee siif indhufa" isa jedhuu dha.
Kana irratti bartoonni dhaqanii akkuma Yesus isaan ajaje godhan.
Harree sana ilmoo ishee wajjin fidanii uffata isaanii irra buusan; Yesus immoo irra taa'e.
Tuuta sana keessaa harki caalaan uffata isaanii karaa irra afan; warri kaan immoo damee baala qabu muka irraa kukkutanii karaa irra firfirsan .
Tuuti warri dura adeemanii fi warri duukaa bu'an sagalee isaanii ol fudhatanii, "Hosaa'inaa ilma Daawitiif! Inni maqaa Waaqayyo gooftaatiin dhufu galateeffamaa dha; hosaa'inaa ol waaqa gubbaatti" jedhan.
Yerusaalemitti yommuu inni gale, mandarichi guutummaatti raafame; namoonnis, "Inni kun eenyu?" jedhan.
Tuuti isaa wajjin adeemus, "Kun raajicha, Yesus nama Naazireet kutaa biyya Galiiiaa ti" jedhee deebise.

Yesus ergasii mana qulqullummaatti ol lixee, warra mana qulqullummaa keessatti bitanii fi warra gurguran hundumaa gad baase; gabatoota warra horii callaa gegeddaraniitii fi taa'umsa warra gugee gurguranii gad garagalchee,
"Manni koo mana kadhataa jedhamee in waamama' jedhamee caafameera, isin garuu holqa hattuu isa godhattan" isaaniin jedhe.
Warri jaaman, warri hokkolanis mana qulqullummaa keessatti isa bira dhufan; inni immoo isaan fayyise.
Luboonni warri angafoonnii fi barsiisonni seeraa wanta dinqisiisaa inni gochaa turee fi ijoollota mana qulqullummaa keessatti sagalee isaanii ol fudhatanii, "Hosaa'inaa ilma Daawitiif!" jedhan yommuu argan in aaran.
Kana irratti isaan, "Waan isaan kun jedhan dhageessaa?" jedha niin. Yesus immoo deebisee, "Eyyee, 'Mucooliinii fi daa'imoonni afaan isaaniitiin akka si galateeffatan goote' isa jedhu takkaa hin dubbifnee ree?" isaaniin jedhe.
Kana booddee Yesus isaan dhiisee mandaricha keessaa ba'ee, Bitaaniyaa dhaqee achi bule.

Yesus ganama barii gara mandarichaatti utuu deebi'uu in beela'e.
Muka harbuu tokko karaa bukkeetti argee, gara isaatti yommuu gore baala duwwaa malee, homaa irraa hin arganne. Kanaaf mukichaan, "Bara baraan iji si irraa hin argamin!" jedhe; kana irratti harbichi achumaan goge.
Bartoonni mukicha yommuu argan raajeffatanii, "Attamitti mukti harbuu sun achumaan goge?" jedhan.
Yommus Yesus deebisee, "Ani dhuguman isiniin jedha, amantii yoo qabaattan, yoo mamuu dhaabaattanis, mukicha irratti waan ta'e duwwaa hin gootan; gaaruma kanaan, 'ol kaafamii galaanattis darbatami!' yoo jettan iyyuu in raawwatama.
Amantanii kadhataan waan dhi'eeffattan hundumaa in fudhattu" isaaniin jedhe.

Yesus mana qulqullummaatti ol galee utuu barsiisuu, luboonni warri angafoonnii fi maanguddoonni jaraa isa biraan ba'anii, "Gooftummaa maaliitiin kana hundumaa goota? Gooftummaa kanas eenyutu siif kenne?" jedhaniin.
Kana irratti Yesus deebisee, "Anis immoo dubbii tokko isinan gaafadha, yoo isin deebii isaa anatti himtan anis immoo gooftummaa maaliitiin kana hundumaa akkan godhu isinitti nan hima.
Cuuphaan Yohannis cuuphe eessaa abboomame? Waaqayyo biraa moo, nama biraa abboomame?" isaaniin jedhe. Isaanis walii wajjin dudubbatanii, "Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha.
'Nama biraa' akka hin jenneef namoonni hundinuu Yohannisin raajiitti waan fudhataniif, isaan in sodaanna" jedhan.
Kanaaf, "Nuyi hin beeknu" jedhanii Yesusiif deebisan; Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.

Yesus amma immoo, "Waa'ee isa ani isinitti himuuf jedhu kanaa maal yaaddu? Namni ilmaan lama qabu tok ko ture; innis ilma isaa isa tokko bira dhaqee, 'Yaa ilma ko, dhaqiitii har'a dhaabaa waynii keessa hojjedhu!' jedheen.
Ilmi isaa sun immoo, 'Anoo hin dhaqu' jedhee deebiseef; ergasii garuu gaabbee dhaqe.
Namichi ergasii ilma isaa isa kaan bira dhaqee, isuma ilma isaa isa tokkotti dubbate itti hime; inni immoo, 'Tole yaa abbayyee ko!' jedhe, garuu hin dhaqne.
Isaan lamaan sana keessaa isa kam inni jaalala abbaa isaatii godhe?" jedheen; jarri immoo, "Isa duraa ti" jedhanii deebisan. Yommus Yesus, "Ani dhuguman isinitti hima, warri jallisanii qaraxa fuudhanii fi gaalamootonni isin dura mootummaa Waaqayyootti in galu.
Yommuu Yohannis cuuphaan qajelummaa isin barsiisuu dhufe, isin isa hin amanne; qaraxxoonnii fi gaalamootonni garuu isa in amanan. Isin immoo erguma kana argitanii booddee iyyuu, gaabbitanii isa hin amanne" isaaniin jedhe.

Yesus itti fufee, "Fakkeenya biraa tokko dhaga'aa! Abbaan warraa mukkeetii waynii baay'ee lafa isaa irra dhaabe tokko ture. Naannoo isaatti dallaa dhagaa ijaaree, boolla ija waynii keessatti cuunfan dallicha keessatti qotee, siree irra taa'anii eeganis ijaare. Namoota hojjetanii eeganiis, isaa wajjin ija isaa irraa hirmaatanitti kennatee, biyya tokko dhaqe.
Yeroon itti iji waynii bilchaatu geenyaan, ija mukkeetii waynichaa irraa kan isa ga'u fudhachuudhaaf hojjetoota isaa gara warra waynicha eeganiitti erge.
Warr waynicha eegan immoo hojjetoota sana qabanii isa tokko in reeban, isa kaan in ajjeesan isa kaanis dhagaadhaan rukutan.
Abbaan waynichaa amma immoo hojjetoota biraa warra duraa irra baay'atan isaanitti erge; isaaniinis immoo akkuma warra duraa godhan.
Namichi hundumaa booddee, 'Ilma koo in safeeffatu' jedhee ilma isaa gara isaaniitti erge.
Warri waynicha eegan ilmicha yommuu argan, 'Isa kana abbaa waynichaa kan dhaalu, kottaa isa in ajjeefnaa, dhaala isaas in arganna!' waliin jedhan.
Isaan isa butanii, dhaabaa waynichaa keessaa gad baasanii, isa ajjeesan.
Egaa abbaan waynichaa yommuu dhufu, warra waynicha eegan sana attam godhinna laata ree?" isaaniin jedhe.
Isaan immoo deebisanii, "Warra hamoota sana, hamaa itti fidee isaan in balleessa. Mukkeetii waynii sanas namoota biraa, warra hojjetanii eeganii isaa wajjin ija isaa irraa hirmaatanitti dabarsee in kennata; egaa isaan yeroo yerootti ija isaa in kennuuf" jedhan.
Kana irratti Yesus, "Isin caaffata qulqullaa'an keessaa, 'Dhagichi, mana ijaartuun tuffatan, inni dhagaa mataa golee qajeelchu ta'e; kun gocha gooftaa ti, ija keenyattis dinqii dha' kan jedhu takkaa hin dubbifnee ree?
"Egaa mootummaan Waaqayyoo isin irraa fudhatamee, saba ija isaaf godhatuuf akka kennamu isinittan hima.
[Dhagaa kana irratti kan kufu in caccaba, dhagichi nama irratti yoo kufe garuu isa in buruqsa]" isaaniin jedhe.
Luboonni warri angafoonnii fi warri Fariisotaa fakkeenyota inni dubbate yommuu dhaga'an, akka inni waa'ee isaaniitiif dubbate in baran.
Kana irratti isa qabachuu yaalan, garuu tuuta warra Yesusin akka raajiitti fudhatan sana sodaatan.



Yesus ammoo fakkeenyaan namootatti dubbate;
"Mootummaan waaqaa mootii ilma isaatiif cidha godhatetti fakkeeffama.
Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
Warri kaan immoo hojjetoota mootichaa qabanii, salphisanii, ajjeesanis.
Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
Gara karaa mandaratti galchu dhaqaa, namuma argitanis gara cidhichaatti waamaa! jedhe.
Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
"Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
Warri waamaman baay'ee dha, warri fo'aman garuu muraasa" jedhee dubbii isaa xumure.

Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
Yesus garuu jal'ina isaanii beekee, "Isin warra of hin arginee nana maaliif na qortu?
Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
Yesus immoo; "Kun bifa eenyuu ti? Caaffata eenyuu tis? "jedhe.
Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
Yeroo kana dhaga'anitti dinqifatanii, achumatti isa dhiisanii adeeman.

Gaafasuma Saduqoonni, warri du'aa ka'uun hin jiru jedhan, gara Yesus dhufanii,
"Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
Hunduma isaanii booddee immoo dubartittiin in duute.
Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
Waa'ee ka'uu warra du'anii immoo isa Waaqayyo isiniin jedhe hin dubbifnee ree?
Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
Yommus namoonni kana dhaga'anis barsiisa isaatti in dinqifatan.

Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
"Yaa barsiisa, seera keessaa abboommiin inni hundumaa irra caalu isa kam?" jedhe.
Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
Abboommiin hundumaa irra caalu inni duraa isa kana.
Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

Akkuma, warri Fariisotaa walitti dacha'anii jiranitti, Yesus gaaffii isaan gaafate;
"Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.



Yesus ammoo fakkeenyaan namootatti dubbate;
"Mootummaan waaqaa mootii ilma isaatiif cidha godhatetti fakkeeffama.
Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
Warri kaan immoo hojjetoota mootichaa qabanii, salphisanii, ajjeesanis.
Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
Gara karaa mandaratti galchu dhaqaa, namuma argitanis gara cidhichaatti waamaa! jedhe.
Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
"Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
Warri waamaman baay'ee dha, warri fo'aman garuu muraasa" jedhee dubbii isaa xumure.

Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
Yesus garuu jal'ina isaanii beekee, "Isin warra of hin arginee nana maaliif na qortu?
Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
Yesus immoo; "Kun bifa eenyuu ti? Caaffata eenyuu tis? "jedhe.
Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
Yeroo kana dhaga'anitti dinqifatanii, achumatti isa dhiisanii adeeman.

Gaafasuma Saduqoonni, warri du'aa ka'uun hin jiru jedhan, gara Yesus dhufanii,
"Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
Hunduma isaanii booddee immoo dubartittiin in duute.
Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
Waa'ee ka'uu warra du'anii immoo isa Waaqayyo isiniin jedhe hin dubbifnee ree?
Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
Yommus namoonni kana dhaga'anis barsiisa isaatti in dinqifatan.

Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
"Yaa barsiisa, seera keessaa abboommiin inni hundumaa irra caalu isa kam?" jedhe.
Yommus Yesus deebisee, 'Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
Abboommiin hundumaa irra caalu inni duraa isa kana.
Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

Akkuma, warri Fariisotaa walitti dacha'anii jiranitti, Yesus gaaffii isaan gaafate;
"Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.


"Mootummaan waaqaa mootii ilma isaatiif cidha godhatetti fakkeeffama.
Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
Warri kaan immoo hojjetoota mootichaa qabanii, salphisanii, ajjeesanis.
Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
Gara karaa mandaratti galchu dhaqaa, namuma argitanis gara cidhichaatti waamaa! jedhe.
Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
"Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
Warri waamaman baay'ee dha, warri fo'aman garuu muraasa" jedhee dubbii isaa xumure.

Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
Yesus garuu jal'ina isaanii beekee, "Isin warra of hin arginee nana maaliif na qortu?
Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
Yesus immoo; "Kun bifa eenyuu ti? Caaffata eenyuu tis? "jedhe.
Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
Yeroo kana dhaga'anitti dinqifatanii, achumatti isa dhiisanii adeeman.

Gaafasuma Saduqoonni, warri du'aa ka'uun hin jiru jedhan, gara Yesus dhufanii,
"Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
Hunduma isaanii booddee immoo dubartittiin in duute.
Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
Waa'ee ka'uu warra du'anii immoo isa Waaqayyo isiniin jedhe hin dubbifnee ree?
Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
Yommus namoonni kana dhaga'anis barsiisa isaatti in dinqifatan.

Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
"Yaa barsiisa, seera keessaa abboommiin inni hundumaa irra caalu isa kam?" jedhe.
Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
Abboommiin hundumaa irra caalu inni duraa isa kana.
Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

Akkuma, warri Fariisotaa walitti dacha'anii jiranitti, Yesus gaaffii isaan gaafate;
"Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.


Ergasii Yesus tuuta achi jirutti bartoota isaattis dubbatee,
"Barsiisonni seeraa, Fariisonnis iddoo Musee bu'anii in barsiisu.
Waan isaan isinitti himan hundumaa godhaa, eegaas! Garuu hojii isaanii duukaa hin bu'inaa! Isaan in dubbatu malee, isa dubbatan hojiidhaan hin raawwatan.
Isaan ba'aa ulfaataa hidhanii gatiittii namootaa irra in kaa'u; ofii isaaniitii garuu qubuma isaanii iyyuu itti hin buusan.
Isaan waan hojjetan hundumaa namootatti of argisiisuudhaaf hojjetu. Isa yeroo kadhataatti akka kudhaamaa rarraafatanis in bal'isu, shaashara isa ittiin seera Waaqayyoo yaadachuudhaaf uffata isaaniitti hodhatanis in dheeressu.
Lafa cidhaatti iddoo ulfinaa, manneen sagadaattis taa'umsa olaanuu jaallatu.
Gabaa keessattis namoonni gugguufanii akka nagaa isaan gaafatan, barsiisaa guddaa akka isaaniin jedhanis in jaallatu.
"Isin garuu 'Barsiisaa guddaa ofiin hin jechisiisinaa! Barsiisaan keessan inni guddaan tokkicha; isin immoo hundumti keessan obboloota.
Lafa irratti nama akka abbaatti hin waammatinaa! Abbaan keessanoo tokko, innis isa waaqa irraa ti.
Geggeessaa amantii ofiin hin jechisiisinaa! Geggeessaan keessanoo Kristosuma.
Isin keessaa inni caalaan hojjetaa keessan haa ta'u.
Nammi ol of qabu gad in deebifama, namni gad of deebisus ol in qabama" jedhe.

Yesusis, "Barsiisota seeraa fi Fariisota of hin arginee nana, mootummaa waaqaa namoota duraa waan cuftaniif isiniif wayyoo! Ofii keessanii itti hin galtan, warra itti galuu yaalaan immoo akka itti galaniif karaa hin kennineef.
[Barsiisota seeraa fi Fariisota of hin arginee nana, isin fucha eeggattanii bultoo haadha hiyyeessaa duraa fixxanii, fakkeessaadhaaf immoo kadhata keessan waan dheeressitaniif isiniif wayyoo! Kanaafis yakki caalaan isinitti in murama].
Barsiisota seeraa fi Fariisota of hin arginee nana, isiniif wayyoo! Nama tokko amantii warra Yihudootaa fudhachiis'uudhaaf galaana irra biyya keessas asii fi achiin adeemtu; erga inni amantii kana fudhatee immoo hamminni isaa harka lama isinitti naanna'e qilillee akka dhaqu in gootu.
"Isin geggeessituu jaamota nana isiniif wayyoo! 'Namni mana qulqullummaatiin kakate kakaan isa hin ga'u; namni warqee mana qulqullummaatiin yoo kakate garuu kakaan isa in ga'a' in jettu.
Isin gowwoota nana, jaamota nanas! Warqicha moo manicha qulqullummaa isa warqicha qulqulleessutu caala?
Isin immoo, 'Naamni iddoo aarsaatiin yoo kakate kakaan isa hin ga'u, kennaa isa iddoo aarsaa irra jiruun yoo kakate garuu kakaan isa in ga'a in jettu.
Isin jaamota nana! Kennaa sana moo iddoo aarsaa isa kennaa sana qulqulleessutu caala?
Egaa namni iddoo aarsaatiin kakatu, iddoo aarsaatiin, waan iddoo aarsaa irra jiru hundumaanis kakachuu isaa ti.
Namni, mana qulqullummaatiin kakatus, mana qulqullummaatiin, Waaqayyo isa mana qulqullummaa keessa jiraatuunis kakachuu isaa ti.
Namni bantii waaqaatiin kakatus, teessoo Waaqayyootiin, Waaqayyo isa teessicha irra taa'uunis kakachuu isaa ti.
"Barsiisota seeraa fi Fariisota of hin arginee nana, isiniif wayyoo! Baala kefoo, inchilaala, ija dimbilaalaas kudhan keessaa tokko Waaqayyoof in kennitu; garuu seera Waaqayyoo keessaa isa caalaa barbaachisu kan akka firdii qajeelaa, gara laafina, amanamummaa in dhiiftu. Kudhan keessaa tokko baasuu utuu hin dhiisin, isa kanas immoo raawwachuun isiniif ta'a ture.
Geggeessituu jaamota nana! Bookee in calaltu gaala immoo in liqimsitu.
"Barsiisota seeraa fi Fariisota of in arginee nana, isiniif wayyoo! Kubbayyaadhaa fi waciitii duuba duuba isaa in qulleessitu, garuu keessi isaanii sassataa fi of gad-dhiisuudhaan guutuu dha!
Fariisicha jaamaa nana! Duubi isaa akka qullaa'utti mee dura kubbayyicha keessa isaa qulleessi!
"Barsiisota seeraa fi Fariisota of hin arginee nana isiniif wayyoo! Isin alaa gaarii "akka awwaalota nooraa dibamanii ti; Isaan karaa alaa ijatti mimmiidhagoo in fakkaatu, keessi isaanii garuu lafee warra du'anii fi waan xuraa'aa hundumaatiin guutuudha.
Isinis immoo akkasuma karaa alaa namoota biratti qajeelota fakkaattu, keessi keessan garuu of arguu dhabinaa fi irra-daddarbaan guutuu dha" jedhe.

Yesus itti fufee, "Barsiisota seeraa fi Fariisota of hin arginee nana isiniif wayyoo! Isin seenaa raajotaatiif awwaala isaanii in ijaartu, seenaa awwaalota warra qajeelotaas in miidhagsitu.
Kanaanis, 'Bara abboota keenyaa sana utuu jiraannee, nuyi dhiiga raajotaa dhangalaasuu isaaniitti walii hin gallu turre' in jettu.
Akkasitti immoo isin ilmaan warra raajota ajjeesanii akka taatan of irratti dhugaa baasiftu.
Egaa isinis safara jal'ina abboota keessanii guuttadhaa!
Isin bofoota, ijoollee mar'ataa nana! Qilillee keessatti adabamuu jalaa attamitti baatu ree?
"Kanaaf kunoo, ani raajota; namoota ogeeyyii, barsiisotas isinittan erga; isaan keessaa kaan in ajjeeftu kaan in fanniftu, warra kaan immoo manneen sagadaa keessan keessatti in reebdu, mandaraa gara mandaraattis in ari'attu.
Kanaanis dhiigni warra qajeelotaa inni lafatti dhangala'e hundinuu isin irratti in dhufa; kunis immoo dhiiga Abeel nama qajeelaa sanaa jalqabee, hamma dhiiga Zakaariyaas ilma Baraakiyaa, isa isin iddoo aarsaa fi balbala mana qulqullummaa gidduutti ajjeeftaniitti, isa jiruu dha.
Ani dhuguman isinitti hima, gumaan kun hundinuu dhaloota kana irratt dhufa" isaaniin jedhe.

Yesus amma immoo, "Yaa Yerusaalem, yaa Yerusaalem, ishee raajota ajjeeftuu, warra sitti ergamanis dhagaadhaan rukuttuu, indaanqoon cuucota ishee qoochoo ishee jalatti akkuma walitti qabatutti, si'a meeqan ijoollee kee walitti qabuu barbaade; atii fi ijoolleen kee garuu hin barbaanne.
Ilaa, manni keessan onee in hafa.
Ani isinittan hima; ammaa jalqabee, 'Maqaa Waaqayyootiin kan dhufu galateeffamaa dha' hamma jettanitti ana hin argitan" jedhe.


Yesus mana qulqullummaa keessaa ba'ee, utuu adeemaa jiruu, bartoonni isaa ijaarsa mana qulqullummaa isatti argisiisuudhaaf dhufan.
Inni garuu deebise, "Isaan kana hundumaa in argitu mitii? Dhuguman isiniin jedha, iddoo kanatti dhagaan tokko illee wal irratti hin hafu in diigama malee" isaaniin jedhe.

Akkuma Yesus gaara ejersaa gubbaa taa'een, bartoonni gara isaa dhufanii kophaatti, "Nutti himi, kun yoom ta'a? Milikkinni dhufa keetii, kan dhuma barichaas maali?" jedhan.
Yesus immoo deebisee, "Homtinuu akka isin hin wallaalchifnetti akeekkadhaa!
Baay'een, 'Ani Masiihii dha' jechaa maqaa kootiin in dhufu, namoota baay'ees in wallaalchisu.
Lolaa fi oduu lolaa dhaga'uuf jirtu, akka hin naanett! ilaalladhaa! Kan akkasii kun ta'uun irra jira; kun garuu amma illee dhuma isaa miti.
Sabi saba irratti, mootummaanis mootummaa irratti in ka'a beelli socho'i lafaas iddoo adda addaatti in ta'a.
Wanti kun hundinuu garuu jalqaba ciniinsuu ti.
"Yommus rakkinatti dabarsanii isin in kennu; isin in ajjeesu; anaaf jettanii saba hundumaa biratti kan jibbamtan in taatu.
Yeroo sanatti namoonni baay'een in gufatu, walii isaaniis dabarsanii wal kennu, walis in jibbu.
Raajonni sobduun baay'een in ka'u; namoota baay'ees in wallaalchisu.
Seera malee jiraachuun waan baay'atuuf, jaalalli namoota baay'ee qabbanaa'aa in adeema.
Namni hamma dhumaatti jabaatee dhaabatu garuu in fayya.
Saba hundumaatti akka dhugaa ba'uuf, wangeelli mootummaa kun guutummaa biyya lafaatti in lallabama; kana booddees dhumni in dhufa" jedhe.

Yesus itti fufee, "Egaa inni jibbisiisaan iddoo qullaa'aa xureessu sun, inni Daani'el raajichi waa'ee isaa dubbate, iddoo qulqullaa'aa dhaabatee arguuf jirtu, namni kana dubbisu haa hubatu!
Yommus warri Yihudaa jiran gara gaarotaatti haa baqatan.
Namni bantii mana isaa irra jiru, waan manicha keessa jiru fudhachuudhaaf gad hin bu'in!
Lafa qotiisaa inni jirus wayyaa isaa fudhachuudhaaf hin galin!
Garuu dubartoota ulfaa fi warra hoosisaniif guyyoonni sun attam sodaachisoo dha!
Baqachuun keessan yeroo gannaatti yookiis guyyaa Sanbataatti akka hin taaneef kadhadhaa!
Yommus rakkinni guddaan ta'uuf jira; rakkinni akkasiis jalqaba biyya lafaatii jalqabee hamma ammaatti hin taane, deebi'ees hin ta'u.
Guyyoonni sun utuu gabaabbachuudhaa baatanii, namni tokko iyyuu hin fayyu ture; amma garuu warra fo'amaniif jedhanii guyyoonni sun gabaabbachuuf jiru.
"Egaa yeroo sanatti namni, 'Ilaa Masiihiin as jira' yookiis 'Achi jira' yoo isiniin jedhe hin amaninaa!
Masiihonni sobaatii fi raajonni sobaa ka'anii yoo danda'ame warra Waaqayyoof fo'aman iyyuu akka wallaalchisaniif milikkita gurguddaa fi dinqii baay'ee in argisiisu.
Kunoo, ani duraan dursee isinitti himeera.
"Kanaafis, 'Kunoo, lafa onaa keessa jira' yoo isiniin jedhan gad hin ba'inaa; 'Kunoo, mana keessa gola jira' yoo isiniin jedhanis hin amaninaa!
Akka bakakkaan ba'a-biiftuutti bu'u hamma lixa-biiftuutti ibsu, dhufni ilma namaas akkasuma in ta'a.
Raqni iddoo jirutti goggocoroonni wal ga'u" jedhe.

Yesus itti dabalee, "Rakkina guyyoota sanaa booddee achumaan biiftuun in dukkanoofti, jiinis ifa ishee hin laattu; urjoonni waaqa irraa in harca'u, humnoonni bantii waaqaas in raafamu.
Yommus milikkinni ilma namaa waaqa keessatti in mul'ata; yeroo sanatti sabni biyya lafaa hundinuu boo'uuf jiru; ilmi namaa immoo duumessoota waaqaa irra humnaa fi ulfina guddaadhaan dhufuu isaa arguuf jiru.
Inni ergamoota isaa waaqa irraa sagalee malakataa guddaa wajjin in erga isaan immoo warra Waaqayyoof fo'aman qixa arfanii, andaara bantii waaqaa gar tokkoo hamma gara isa kaaniittis walitti in qabu" jedhe.

Yesus ammoo "Muka harbuu fakkeenya godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
Akkasuma isinis immoo, kana hundumaa yommuu argitan, akka inni balbalatti dhi'aate beekaa!

Waaqnii fi lafti darbuuf jiru; dubbiin koo garuu gonkumaa hin darbu" jedhe.

Yesus itti dabalee, "Guyyicha sanaa fi yericha sana garuu abbaa koo duwwaatu beeka malee, ergamoonni waaqa irraa, ilmis, namni tokko illees kana hin beekan.
Bara Nohitti akkuma ture, bara dhufa ilma namaattis akkasuma in ta'a.
Bara sana bishaan badiisaa dura, hamma gaafa Nohi markabatti galetti, namoonni nyaachaa, dhugaa, fuudhaa, heerumaas turan.
Isaan hamma gaafa bishaan badiisaa dhufee hunduma isaanii haree sokketti, utuu hin beekin akka turan, bara dhufa ilma namaattis akkasuma in ta'a.
Gaafas namoonni lama lafa qotiisaatti in argamu, inni tokko in fudhatama inni kaan immoo in dhiifama.
Dubartoonni lama dhagaa daakuuttiin daaku, isheen tokko in fudhatamti isheen kaan immoo in dhiifamti.
Kanaafis gooftaan keessan yoom akka dhufu hin beektan, dammaqaa!
Abbaan manaa halkan keessaa yeroo hattuun itti dhuftu utuu beekee in dammaqa, mana isaas hin qochisiisu ture; kanas immoo yaadadhaa!
Kanaaf isinis immoo qophaa'oo ta'aa! Ilmi namaa yeroo isin quba hin qabaatinitti in dhufa" jedhe.

Yesus itti fufee, "Egaa hojjetaa amanamaanii fi ogeessi, gooftaan isaa naa'ota isaa warra kaaniif yeroodhaan nyaata isaanii akka isaaniif kennuuf mana isaa irra kaa'ate isa kam ree?
Egaa hojjetaan kun, gooftaan isaa dhufee akkasuma utuu hojjetuu kan isa argu, gammachuu qaba.
Dhuguman isinitti hima, gooftaan isaa qabeenya isaa hundumaa irratti ajajjuu isa godhachuuf jira.
Garuu hojjetaan hamaan sun yaada isaa keessatti, 'Gooftaan koo in tura' in jedha ta'a;
hojjetoota akka isaatii reebuu, ofii isaatii immoo nyaachuu warra machooftuu wajjinis dhuguu in jalqaba ta'a.
Yommus gooftaan isaa guyyaa inni hin eeginitti, yeroo inni hin beekinittis in dhufa;
mataa hojjetaa sanaas in tarsaasa; guyyaa isa dhumaattis ga'aa warra of hin arginee in hiraaf, achitti namoonni in boo'u ilkaanis in qaru" jedhe.



Yesus dubbii kana hundumaa erga raawwatee bartoota isaatiin,
"Guyyaa lama booddee ayyaanni Faasiikaa akka dhufu isin in beektu, ilmi namaa immoo fannifamuudhaaf dabarfamee kennamuuf jira" jedhe.
Ergasii lubonni warri angafoonnii fi maanguddoonni sabaa, mana guddicha isa kan Qayyaafaa angafa lubootaatti walitti qabaman.
Achittis walii wajjin karaa ittiin Yesusin "haxxummaadhaan qabsiisanii ajjeesan in mari'atu turan;
garuu, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.

Yesus Bitaaniyaatti mana Simoon isa lamxaa'ee ture sana keessa jiraa iyyuu,
dubartiin tokko urgooftuu dibataa gati-jabeessa shurrubbeetti qabattee gara isaa dhufte; isheenis utuma Yesus maaddiitti taa'ee jiruu, urgooftuu sana mataa isaa irratti naqxe.
Bartoonni garuu yommuu kana argan hin jaallanne, "Kun maalif lafatti bade?
Urgooftuun kun horii baay'eetti gurguramee, warra hiyyeessotaaf kennamuu in danda'a ture" jedhan.
Yesus garuu kana caqasee, "Dubartii kana maaliif rakkiftu? Isheen waan gaarii anaaf goote.
Warra hiyyeessota yeroo hundumaa of biratti argattu, ana garuu yeroo hundumaa of biratti hin argattan.
Isheen urgooftuu kana dhagna koo irratti naquudhaan awwaalaaf na qopheessuudhaaf kana goote.
Ani dhuguman isiniin jedha', guutummaa biyya lafaatti, idoodhuma wangeelli itti lallabamettti wanti isheen goote immoo seenaa isheetiif in dubbatama" isaaniin jedhe.

Yommus warra kudha lamaan keessaa tokko, Yihudaa nama biyya Keriyot inni jedhamu, gara luboota warra angafootaa dhaqee,
"Isa dabarsee yoon isiniitti kenne, maal anaaf laattu?" ittiin jedhe; isaan immoo meetii soddoma muraniif.
Yihudaan yeroo sanaa jalqabee dabarsee isa kennuudhaaf fucha in barbaada ture.

Jalqaba ayyaana Maxinoottis bartoonni gara Yesus dhufanii, "Hoolaa Faasiikaa akka nyaattuuf eessatti akka qopheessinu barbaadda?" jedhaniin.
Inni immoo deebisee, "Mandarichatti lixaa! Gara nama akkasii tokko dhaqaatii, namichaan, 'Yeroon koo jala ga'eera, kanaaf ani bartoota koo wajjin Faasiikaa mana keettan ayyaanessa, siin jedha barsiisaan' jedhaan!" isaaniin jedhe.
Yommus bartoonni akkuma Yesus isaan abboome godhan, irbaata Faasiikaas in qopheessan.
Yommuu galgalaa'e immoo bartoota isaa kudha lamaanii wajjin maaddiitti taa'e.
Utuu isaan nyaachaa jiranii Yesus, "Dhuguman isiniin jedha, isin keessaa tokko dabarsee na kennuuf jira" jedhe.
Kana irratti isaan baay'ee gaddanii, tokko tokkoon, "Ana miti kaa gooftaa! Anaa ree?" ittiin jechuu jalqaban.
Inni immoo deebisee, "Inni anaa wajjin harka kaa'ee qodaa ittootti cuuphate dabarsee na kennuuf jira.
Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" jedhe.
Yihudaan inni dabarsee isa kennuuf jedhes deebisee, "Ana miti kaa barsiisa! Anaa ree?" jedheen; inni immoo, "Atumtuu jette kaa" ittiin jedhe.

Utuu nyaachaa jiranii, Yesus buddeena fuudhee, eebbisee cabsees bartoota isaatiif kennee, "Fudhadhaa nyaadhaa, kun dhagna koo ti!" jedhe.
Xoofoos fudhatee Waaqayyoof galata galchee, isaaniifis kennee, "Hundumti keessan kanattii dhugaa!
Kun dhiiga koo ti, dhiigni kun kakuu dhaabate sana cimsuudhaaf, dhiifamuu cubbuu namoota baay'eetiif dhangala'a.
Ammaa jalqabee hamma guyyaa gaafa ani mootummaa abbaa koo keessatti isa haaraa isinii wajjin dhugutti, deebi'ee daadhii waynii kanaattii akkan hin dhugne isinittan hima" jedhe.
Faarfannaa galataa erga faarfatanii immoo gara gaara ejersaatti ba'an.

Ergasii Yesus, "Isin hundumti keessan edana ana mamtanii na buusuuf jirtu, 'Ani tiksee rukutee lafaan nan dha'a, hoolonni karra sanaas in bittimfamu' jedhamee caafameera.
Ergan du'aa kaafamee booddee garuu, isin dura Galiilaa nan dhaqa" isaaniin jedhe.
Phexros immoo deebisee, "Isaan hundinuu si mamanii yoo si buusan iyyuu, ani gonkumaa si hin buusu" jedheen.
Yesus yommus, "Dhuguman siin jedha, halkanuma kana indaanqoon utuu hin iyyin, ati si'a sadii na ganta" ittiin jedhe.
Phexros garuu, "Sii wajjin du'uun yoo na irraa barbaadame illee ani matumaa si hin ganu" jedheen; bartoonni hundinuus akkasuma jedhan.

Yesus yommus bartoota isaa wajjin gara iddoo dhaabaa Getesemaanee jedhamu tokkoo dhaqe; bartoota isaatiin immoo, "Hamma ani achi dhaqee kadhadhutti as taa'aa!" jedhe.
Phexrosii fi ilmaan Zabdewos lamaan fudhatee dhaqee; gadduu fi yaadaan dhiphachuutti ka'e.
Yommuus, "Lubbuun koo hamma du'atti baay'ee gaddite; isin as turaa anaa wajjinis dammaqaa!" isaaniin jedhe.
Xinnoos irraa hiiqee adda isaatiin gombifamee, 'Yaa abbaa, ko! In danda'ama yoo ta'e xoofoon dhiphinaa kun ana irra haa darbu, garuu akka jaalala koo miti, akka jaalala kee haa ta'u malee" jedhee kadhate.
Kana booddee gara bartoota sanaa dhufee, rafanii isaan arge; Phexrosiin immoo, "Egaa isin sa'aatii tokkittiif illee anaa wajjin dammaquu hin dandeenyee?
Qoramatti akka hin galleef dammaqaa kadhaahaa! Hafuurri illee dhimmaa dha; foon garuu dadhabaa dha" jedhe.
Si'a lammaffaas achi hiiqee kadhatee, "Yaa abbaa koo! Xoofoon dhiphinaa kun utuun hin dhugin ana irra darbuun hin danda'amu yoo ta'e, jaalalli kee haa raawwatamu" jedhe.
Deebi'ee dhufees utuu isaan rafanii arge iji isaanii itti ulfaatee ture.
Ammas isaan dhiisee achi hiiqee si'a sadaffaa kadhatuma isaa duraa kadhate.
Ergasii gara bartootaa dhufee, "Amma iyyuu raftanii boqochuutti jirtuu? Kunoo, yerichi jala ga'eera, ilmi namaa immoo harka cubbamootaatti kennamuu isaa ti.
Ka'aa itti adeemnaa! Kunoo, inni dabarsee na kennu dur dhi'aate" isaaniin jedhe.

Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, gara isaanii dhufe; isaa wajjinis tuuti sonaan baay'een, luboota warra angafoota, maanguddoota jaraa biraa ergamanii, billaadhaa fi bokkuu qabatanii dhufan.
lnni dabarsee Yesusin kennuuf ture sun milikkitaaf, "Inni ani dhungadhu isa, qabadhaa!" jaraan jedhee ture.
Yihudaan akkuma Yesus bira dhufeen, "Attam barsiisaa ko!" jedhee, isa dhudhungate.
Yesus immoo, "Namicha ko, maaliif as dhufte?" jedheen; yommus jarri itti adeemanii, hiixatanii, Yesusin qaban.
Kunoo, warra Yesusii wajjin turan keessaa tokko billaa isaa but-godhee luqqifatee, garbicha angafa lubootaa rukutee, gurra isaa irraa kute.
Yeroo sanatti Yesus immoo, "Billaa kee mann'ee isaatti deebisi; warri billaa luqqifatan hundinuu billaadhaan in badu.
Ani abbaa kootti dhageessifachuu hin danda'u sitti fakkaataa ree? Innoo ammuma ergamoota duula kudha lama irra caalan iyyuu anaaf in erga ture.
Silaa immoo akkas ta'uun akka isa irra jiru kan dubbatan caaffanni qulqullaa 'oon attamitti raawwatamu ree?" jedheen.
Yeroodhuma sanatti Yesus tuuta sanaan immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii? Guyyaa dhufaa darbaa mana qulqullummaa keessa taa'ee barsiisaan ture, isin immoo ana hin qabne.
Amma garuu caaffanni raajotaa akka raawwatamaniif kun hundinuu ta'e" jedhe; yommus bartoonni hundinuu isa dhiisanii in baqatan.

Ergasii warri Yesusin qaban sun iddoo barsiisonni seeraa fi maanguddoonni itti walitti qabamanitti, gara Qayyaafaa angafa lubootaatti isa geessan.
Phexros garuu hamma oobdii mana angafa lubootaatti, irraa fagaatee Yesus duukaa adeeme; achi keessa lixes dhimma isaa ilaaluudhaaf warra eegdotaa wajjin taa'e.
Luboonni warri angafoonni, guutumaan yaa'ii warra Yihudootaas, akka ittiin Yesusin ajjeesaniif, amansiisa sobaa isa irratti in barbaadu turan.
Namoonni sobaan dhugaa ba'an baay'een yoo dhi'aatan iyyuu, amansiisa quufsu hin arganne. Gara booddeetti garuu namoonni lama dhufanii,
"Namichi kun, Ani mana qulqullummaa Waaqayyoo jigsee guyyaa sadiitti ijaaruu nan danda'a jedheera" jedhan.
Kana irratti angafni lubootaa ka' ee, "Waan jarri kun si irratti dhugaa ba'an kanaaf deebii tokko illee hin qabduu ree?" jedhe.
Yesus garuu calluma jedhe. Angafni lubootaa immoo, "Hadaraa Waaqayyoo isa jiraataa ati Masiihicha, ilma Waaqayyoo yoo taate nutti himi!" jedheen.
Yesus immoo deebisee, "Atumtuu jette kaa; garuu ilmi namaa ammaa jalqabee mirga isa aango-qabeessaa taa'ee duumessoota waaqaa irra utuu dhufuu arguuf akka jirtan ani isinittan hima" jedheen.
Yommus angafni lubootaa aaree uffata isaa tarsaasee, "Inni Waaqayyoon arrabseera, amma immoo dhuga-baatuu maalii nu barbaachisa ree? Kunoo, Waaqayyoon arrabsuu isaa isin iyyuu amma dhageessaniittu.
Maal isinitti fakkaata?" jedhe. Isaan immoo, "Ajjeefamuun isaaf ta'a" jedhanii deebisan.
Yommus fuula isaatti tufanii, isa abootan; warri kaanis kakkabalanii,
"Ati, Kristos! Eenyutu si rukute? Raajii keetiin nutti himi!" jedhaniin.

Yommus Phexros ala oobdii keessa in taa'a ture; xomboreen tokko gara isaa dhuftee, "Atis Yesus namicha Galiilaa sanaa wajjin turte!" jette.
Inni garuu hunduma isaanii duratti ganee, "Waan ati jettu kana ani hin beeku" jedhe.
Gara karra dallichaatti gad baanaan, xomboreen isheen tokko isa argitee, warra achi dhaabataniin, "Namichi kun Yesus nama Naazireet sanaa wajjin ture" jette.
Inni garuu ammas ganee, "Nama kana ani hin beeku" jedhe kakate.
Yeroo xinnoo booddees warri achi dhaabatan ol dhufanii Phexrosiin, "Ati dhuguma isaan keessaa tokko, akki haasaa keetii iyyuu si lafafa" jedhan.
Yommus inni immoo, "Namicha kana ani hin beeku" jedhee of abaaruu, kakachuuttis ka'e; achumaanis indaanqoon in iyyite.
Phexros yommus jecha Yesus isa inni, "Indaanqoon utuu hin iyyin ati si'a sadii na ganta" ittiin jedhee ture yaadate; kanaaf inni gad ba'e mararamee boo'e.



Yommuu lafti bari'es luboonni warri angafoonnii fi maanguddoonni sabaa hundinuu Yesusin ajjeesuudhaaf mari'atan.
Isaan isa hidhanii, geessanii, Philaaxos bulchaa biyyaatti dabarsanii kennan.

Yihudaan inni dabarsee isa kenne Yesusitti akka faradame yommuu hubate gaabbee, meetii soddomman deebisee luboota warra angafootaa fi maanguddootatti fidee,
"Ani dhiiga nama yakka hin qabnee dhangala'uutti dabarsee kennuu kootiin yakkeera" isaaniin jedhe. Isaan garuu, "Nuun maaltu dhibe ree? Atumtuu faladhu malee!" jedhan.
Yihudaan kana irratti meeticha mana qulqullummaa keessatti darbatee gatee, achii adeeme, dhaqes of rarraase.
Luboonni warri angafoonni garuu meeticha fuudhanii, "Meetiin kun horii dhiiga namaa dhangalaasise waan ta'eef, horii mana qulqullummaatti dabaluun seera miti" jedhan.
Ergasii mari'atanii iddoo awwaala warra ormaaf akka ta'utti, lafa namicha suphee dha'u tokkoo ittiin bitan.
Kanaaf lafti sun hamma har'aatti "Lafa dhiigaa" jedhamee waamama.
Inni Ermiyaas raajichi dubbate kanaan raawwatame, "Isaan meetii soddomman gatii isa namoota Israa'eliin shallagame sanaa fuudhanii,
akkuma gooftichi na abboometti gatii lafa namicha suphee dha'uu kennan" jedhee ture.

Yesus yeroo bulchaa biyyaa dura dhaabatetti, bulchaan biyyaa, "Si'ii mootiin Yihudootaa?" jedhee isa gaafate. Yesus immoo deebisee, ''Situ akkas jedha" jedheen.
Isa luboonni warri angafoonnif fi maanguddoonn isa hadheessan irratti immoo deebii hin laanne.
Yommus Philaaxos, "Waan isaan kun si irratti dhugaa ba'an kana hundumaa hin dhageessuu ree?" ittiin, jedhe.
Yesus garuu dubbii tokkoof iyyuu deebii isaaf hin laanne; bulchaan biyyaas kanatti guddaa dinqifate.

Bulchaan biyyaa ayyaana Faasiikaatti warra hidhaman keessaa, namuma isaan gad nuuf dhiisi jedhan tokko, namootaaf gad dhiisuu amala godhatee ture.
Yeroo sanatti Barabbaa kan jedhamu, namni dira'ina isaatiin beekame tokko hidhamee ture.
Yommuu jarri walitti qabamanis Philaaxos, "Eenyuun akkan isiniif gad dhiisu barbaaddu? Barabbaa moo yookiis Yesus isa Kristos jedhamu?" isaaniin jedhe.
Inni hinaaffaadhaaf dabarsanii akka isa kennan beeka ture.
Kanuma irratti iyyuu utuu Philaaxos barcuma firdii irra taa'uu haati manaa Philaaxos, "Namicha qajeelaa sana waa hin godhin! Anoo eda halkan abjuutti waa'ee isaatiif baay'ee dhiphachaan ture" jettee itti dhaamte.
Luboonni warri angafoonnii fi maanguddoonni garuu, Barabbaa gad nuuf dhiisi, Yesusin immoo balleessi jedhanii, Philaaxosin akka kadhataniif namoota tole jechisiisan,
Bulchaan biyyaa immoo, "Isaan lamaan keessaa eenyuun akkan gad isiniif dhiisu barbaaddu?" jedhee isaan gaafate. Isaan immoo "Barabbaa gad nuuf dhiisi!" jedhan.
Philaaxos, "Egaa Yesus isa Kristos jedhamu immoo maal godhu ree?" jedhee isaan gaafate; yommus hundumti isaanii, "Haa fannifamu!" jedhan.
Inni immoo, "Maaliif? Maal balleesse?" jedhe; isaan garuu ittuma caalchisanii, "Haa fannifamu!" jedhanii iyyan.
Philaaxos immoo caalaatti waca kaasuu malee homaa akka waa'ee hin baafne yommuu arge, bishaan fudhatee, namoota duratti harka isaa dhiqatee, "Ani dhiiga nama kanaa irratti yakka hin qabu, isin beekkadhaa!" jedhe.
Kana irratti namoonni hundinuu, "Dhiigni isaa nu irraa, ijoollee keenya irraas haa barbaadamu! "jedhanii deebisaniif;
Philaaxos ergasii Barabbaa gad isaaniif dhiisee, Yesusin immoo reebsisee akka fanniifamuuf dabarsee kenne.

Yommus loltoonni bulchaa biyyaa Yesusin gara mana mootummaatti geessanii, kutata loltuu sana keessaa warra hafan isatti dachaasan.
Isaan wayyaa irraa baasanii, uffata bildiimaa itti uffisan.
Gonfoo qoraattii hojjetanii mataa isaa irra kaa'anii, ulees harka isaa mirgaatiin qabachiisan. Isa durattis jilbeenfatanii, "Attam ree, yaa mootii Yihudootaa!" jedhanii itti ga'isan.
Isatti tufanii; ulicha fuudhanii ittiin mataa Isaa rurrukutan.
Erga itti ga'isanii booddee immoo uffata sana irraa baasanii, wayyaa isaa deebisanii itti uffisan; kana booddees fannisuudhaaf isa geessan.

Utuu gad ba'aniis, nama biyya Qareenaa Simi'oon isa jedhamu tokko argatanii, fannoo Yesus akka baatuuf isa giddisiisan.
Isaan iddoo Golgootaa jedhamu dhufan; "Golgootaa" jechuun "Iddoo lafee mataa" jechuu dha.
Loltoonni achitti daadhii waynii hadhooftuudhaan makame haadhuguuf kennaniif; inni garuu afaaniin qabee, dhuguu jibbe.
Erga isa fannisanii booddee muka buufatanii uffata isaa hirmaatan.
Kana booddee isaan taa'anii achitti isa eegan.
Caaffanni yakka inni ittiin hadheeffame mul'isus, "Inni kun Yesus mootii Yihudootaa ti" kan jedhu, mataa isaa irraan kaa'amee ture.
Yommus saamtonni lama isaa wajjin, inni tokko mirga isaatti, inni kaan immoo bitaa isaatti fannifaman.
Warri achiin darbanis mataa isaanii raasanii,
" Ati isa mana qulqullummaa jigsitee, guyyaa sadiitti ijaartu, ilma Waaqayyoo yoo taate mee of oolchi! Fannoo irraas gad bu'i!" jedhanii in arrabsu turan"'.
Luboonni warri angafoonnis immoo barsiisota seeraa fi maanguddootaa wajjin akkasuma isatti ga'isanii,
"Inni namoota biraa oolcheera, ofii isaa immoo oolchuu hindanda'u. Inni mootii Israa'el erga ta'ee, mee amma fannoo irraa gad haa bu'u nus isatti in amanna.
Inni Waaqayyoon amanateera, Waaqayyo immoo yoo isatti gammade isa haa oolchu; innumtuu 'Ani ilma Waaqayyooti' jedheera" jedhan.
Warri saamtonni isaa wajjin fannifaman iyyuu akkasuma isa in arrabsu turan.

Guyyaa sa'aatii ja'aa hamma sa'aatii sagaliitti dukkanni lafa hundumaa irra ture.
Gara sa'aatii salgaffaatti Yesus sagalee guddaadhaan, "Elii, Elii  lamaa sabaktanii?" jedhee waammate; kunis, "Waaqayyo ko, Waaqayyo ko maaliif na dhiifte?" jechuutti in hiikama.
Warra achi dhaabatan keessaa kaan kana dhaga'anii, "Namni kun Eliyaasin waammata" jedhan.
Achumaan immoo tokko isaan keessaa fiigee waan akka cumaa buqqee hadhaa'aa, isa daadhii waynii dhangaggaa'aan guutame fuudhee uleetti kaa'ee, akka inni dhuguuf kenneef.
Warri kaan garuu,"Turi! Eliyaas isa oolchuudhaa yoo dhufe, mee in ilaalla!" jedhan.
Yesus ammoo sagalee guddaadhaan iyyee hafuura isaa kenne,
Kunoo, golgaan mana qulqullummaa olii hamma gadiitti iddoo lamatti tarsa'e, lafti in socho'e, kattaawwanis in dadayya'an.
Awwaalonnis immoo banamanii, warri qulqulloonni dur du'an in kaafaman,
Isaanis awwaalota keessaa ba'anii, du'aa ka'uu Yesus booddee Yerusaalem mandara qulqullaa'aatti lixanii namoota baay'eetti mul'atan.
Angafni dhibbaa fi namoonni isaa wajjin Yesusin egaa turan, socho'a lafaa, waan yeroo sana ta'e hundumaas yommuu argan guddaa sodaatanii, "Namni kun dhuguma ilma Waaqayyoo ture" jedhan.
Dubartoonni baay'een Galiilaadhaa isa duukaa bu'anii isaaf kan hojjetan, halaala dhaabatanii in ilaalu turan,
Maariyaam isheen Magdalaa, Maariyaam haati Yaaqoobii fi Yoseef, haati ilmaan Zabdewosis isaan keessa turan.

Yommuu galgalaa'e sooressi mandara Armaatiyaa, Yoseef jedhamu tokko dhufe; namichi kun ofuma isaatii bartuu Yesus ta'eera.
Inni Philaaxos bira dhaqee, reeffa Yesus kadhate; kana irratti Philaaxos akka kennamuuf in abboome.
Yommus Yoseef reefficha fuudhee, wayyaa haarrii quncee talbaa irraa dha'ameen kafanee,
awwaala isa reefuu ofii isaatiif garaa dhagaa keessatti tolfate keessa kaa'e; dhagaa guddaas gara balbala awwaalichaatti gangalchee, adeeme.
Maariyaam isheen Magdalaa, Maariyaam isheen kaanis fuullee awwaalichaa in taa'u turan.

Guyyaan qophaa'ummaa darbee borumtaa isaa luboonni warri angafoonnii fi Fariisonni Philaaxos duratti walitti qabamanii,
"Gooftaa! Inni wallaalchifataan sun utuu jiruu, 'Guyyaa sadii booddee nan kaafama' akka inni jedhe yaadanneerra.
Kanaafis awwaalichi hamma guyyaa sadaffaatti akka eegamu, abboomi! Kun yoo ta'uu dhaabaate garuu bartoonni isaa dhufanii isa hatanii namootaan immoo, 'Inni du'aa ka'eera' in jedhu; wallaalchisuun inni gara dhumaa kun immoo isa duraa irra caalaa kan hammaatu in ta'a" jedhaniin.
Philaaxos yommus, "Warra eegan fudhadhaa dhaqaatii akka beektanitti eegsifadhaa!" isaaniin jedhe.
Akkasitti isaan eegdota sanaa wajjin dhaqanii, dhagichatti mallattoo godhanii, awwaalicha eegsisan.



Sanbanni erga darbee, jalqaba torbaniitti barii [gaafa Sanbataguddaa], Maariyaam isheen Magdalaa fi Maariyaam isheen kaan awwaalicha ilaaluu dhaqan.
Kunoo, ergamaan gooftichaa waaqa irraa gad bu'ee, dhufee dhagicha balbala awwaalichaa irraa garagalche waan irra taa'eef, socho'i lafaa guddaan isaa ta'e.
Bifni isaa akka bakakkaa, uffanni isaas akka cabbii adii ture.
Warri eegdonni awwaalichaa isa sodaachuu irraa kan ka'e rom'anii, akka waan du'anii ta' an.
Ergamaan sun garuu warra dubartootaan, "Isin Yesusin isa fannifamee ture akka barbaaddan anuu beeka. Hin sodaatinaa!
Inni as hin jiru, akkuma jedhe ka'eera; kottaa iddoo reeffi isaa ka'ame ture iyyuu ilaalaa!
Ammas dafaa dhaqaa bartoota isaatti, 'Inni du'aa ka'eera, kunoos, inni isin dura Galiilaa in dhaqa, achitti isa in argitu' jedhaatii himaa! Kunoo, ani isinitti himeera" jedhe.
Yommus isaan sodaa fi gammachuu guddaadhaan awwaalicha keessaa ba'anii, bartoota isaatti himuudhaaf in fiigan.
Kunoo, Yesus isaanitti dhufee, nagaa isaan gaafate; isaan immoo itti dhi'aatanii miilla isaa qabatanii sagadaniif.
Yommus Yesus, "Hin sodaatinaa, dhaqaa Galiilaatti akka gad bu'aniif obboloota kootti himaa! Isaanis achitti na arguuf jiru" isaaniin jedhe.

Warri dubartootaa utuu karaa adeemaa jiranii, kunoo, warra awwaalicha egaa turan keessaa kaan gara mandaraa dhaqanii, waan ta'e hundumaa luboota warra angafootatti himan.
Luboonni warri angafoonnis maanguddootaa wajjin wal ga'anii, erga mari'atanii booddee, horii ga'u warra loltuu sanaaf kennanii,
"Waa'ee isaa immoo, 'Bartoonni isaa halkan dhufanii utuu nuyi rafnuu, reeffa isaa hatanii sokkan' jedhaatii namootatti himaa!
Dubbiin kun gurra bulchaa biyyaa bira yoo ba'e immoo, nuyi in qabbaneessina; isin rakkinatti akka hin galles in goona" jedhaniin.
Kanaaf warri eegdonni horicha fudhatanii, akka isaanitti himame in godhan. Egaa dubbiin kun hamma har'aatti iyyuu Yihudoota gidduutti akkasitti in odeeffama.

Bartoonni kudha tokkon immoo, Galiilaa keessaa gara gaara itti Yesus wal argina isaaniin jedhe, in dhaqan.
Yeroo isa argan in sagadaniif; kaan garuu in maman.
Yesus immoo gara isaaniitti dhi'aatee, "Gooftummaan hundinuu waaqa irratti lafa irrattis anaaf kennameera.
Egaa dhaqaa, maqaa abbaatii fi ilmaatti, kan hafuura qulqulluuttis isaan cuuphuudhaan, saba hundumaa bartoota koo godhaa!
Waanan isin abboome hundumaa eeguu isaan barsiisaa! Kunoo, ani immoo hamma dhuma baraatti guyyaa hundumaa isinii wajjin nan jira" isaaniin jedhe.



Kun jalqaba wangeela Yesus Kristos ilma Waaqayyoo ti.
Macaafni, "Ilaa, ergamaa koo isa karaa siif qopheessu si dura nan erga!" in jedha. Macaafa Isaayaas raajichaakeessatti immoo,
"Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii, daandii inni irra adeemus qajeelchaa!" kan jedhu caafamee jira.    Yohannis cuuphaan lafa onaa keessatti argamee, "Cuuphamaa, yaada garaa geddarachuu keessan mul'isaa! Waaqayyo immoo cubbuu keessan isiniif in balleessa" jedhee labse.
Guutummaa kutaa biyya Yihudaa keessa, mandara Yerusaalem keessa kan jiraatanis hundinuu lafa Yohannis cuuphaan jirutti ba'anii, cubbuu isaanii himachaa laga Yordaanositti of in cuuphsisu turan.
Yohannis uffata rifeensa gaalaa irraa dha'ame uffatee, mudhii isaas teephaan hidhate, hawaannisaa fi damma moggaa nyaachaa jiraate.
Innis, "Inni ana irra jabaatu na booddeedhaan dhufaa jira; gad gugguufee hidhaa kophee isaatii illee hiikuudhaaf ani nama ta'u miti.
Ani bishaaniinan isin cuuphe; inni garuu hafuura qulqulluudhaan isin in cuupha" jedhee labse.

Bara sanatti Yesus, Naazireet mandara Galiilaatii dhufee, Yohannis Yordaanositti isa cuuphe.
Yohannis akkuma Yesus bishaanicha keessaa ba'een, bantiiwwan waaqaa saaqamuu isaanii, hafuurri qulqulluunis akka gugeetti dhufee isa irra bu'uu isaa arge.
Sagaleen immoo, "Ati ilma koo isa jaallatamaa dha; gammachuun koos sitti in raawwatama" jedhee waaqa irraa dubbate.

Hafuurri qulqulluun achumaan Yesusin gara lafa onaatti in baase.
Yesus lafa onaa keessa guyyaa afurtama bubbule, Seexanaanis qoramaa ture. Achittis bineensota gidduu ture, ergamoonni Waaqayyoos isaaf in ergamu turan.

Yohannis cuuphaan mana hidhaatti dabarfamee erga kennamee booddee, Yesus kutaa biyya Galiilaa dhufee wangeela Waaqayyoo lallabe.
"Barichi raawwatameera, mootummaan Waaqayyoos dhi'aateera, yaada garaa geddaradhaa wangeelatti amanaa!" jedhe.

Yesus ciisa bishaan Galiilaa bukkee utuu darbuu, Simoonii fi Indriiyaasin obboleessa Simoon kiyyoo isaanii bishaanichatti utuu darbatanii arge; isaan qurxummi-qabduu turan.
Yesus immoo, "Na duukaa kottaa! Anis nama kan walitti qabdan isinan godhadha" isaaniin jedhe.
Isaan achumaan kiyyoota isaanii achitti dhiisanii, isa duukaa in bu'an.
Yesus takka adeemee,Yaaqoobii fi Yohannisin ilmaan Zabdewos, bidiruu isaanii keessa taa'anii kiyyoota isaanii utuu tottolfatani arge.
Inni achumaan isaan waame; Isaanis abbaa isaanii Zabdewosin hojjetootaa wajjin bidiruu keessatti dhiisanii, Yesus duukaa bu'an.

Yesus bartoonni waamamanis mandara Qifirnaahom dhaqan; inni immoo guyyaa Sanbataatti mana sagadaatti galee barsiise.
Garaan warra isa dhaga'aniis barsiisa isaatiin rukutame; Yesus akka barsiisota seeraatti utuu hin ta'in, akka nama aboo qabuutti isaan in barsiisa ture.
Namni hafuura hamaadhaan qabame tokko mana sagadaa isaaniii keessa ture iyyuu, si'uma sana caraanee,
"Yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo;" jedhe.
Yesus garuu, "Gab jedhi, keessaa ba'is!" jedhee hafuuricha hamaa in ifate.
Hafuurri hamaan sun namicha qabatee ture sana wixxifachiisee, sagalee guddaadhaan iyyee, namicha keessaa ba'e.
Isaan hundinuu na'anii, dinqifataniis" "Maal wanti akkasii? Barsiisa, haaraa aboo of keessaa qabu! inni hafuurota hamoota iyyuu in abbooma; isaanis isaaf in abboomamu" jedhanii walitti dudubbatan.
Oduun isaa "takkaadhumaan naanna'aa kutaa biyya Galiilaa sana keessaa iddoo halle hundumaatti dhaga'ame.

Yesus mana sagadaatii akkuma ba'een, Yaaqoobii fi Yohannisii wajjin mana Simoonii fi Indriiyaas dhaqe.
Yommus amaatiin Simoon dhukkuba dhagna-gubaadhaan qabamtee in ciifti turte; achumaan jarri waa'ee ishee isatti himan.
Yesus itti dhi'aatee, harka ishee qabee, ol ishee kaase dhagna-gubaan sunis ishee dhiise, isheen immoo isaan in keessumsiifte.
Galgala sana erga aduun lixxee bood dee, warra dhukkubsatan, warra hafuura hamaadhaan qabamanis hundumaa gara isaatti fidan.
Namoonni mandara sanaa hundumtuu balbala duratti walitti qabaman.
Yesus dhukkubsatoota baay'ee warra dhukkuba garaa garaatiin rakkachaa turan fayyisee, hafuurota hamootas baay'ee baase; hafuuronni hamoonni isa waan beekaniif, inni dubbachuu isaan dhowwe.

Ganama barii amma illee utuu hin ifin ka'ee, gad ba'ee gara iddoo namni hin jirree dhaqee, achitti Waaqayyoon in kadhate.
Simoonii fi warri isaa wajjin turan isa barbaacha ba'an.
Isa argatanii, "Hundinuu si barbaadaa jiru jedhaniin.
Yesus garuu, "Ani isaaf waanan ba'eef, achittis akkan lallabuuf kottaa, gara mandaroota nutti aananii in dhaqnaa!" isaaniin jedhe.
Inni dhaqee manneen sagadaa isaanii guutummaa kutaa biyya Galiilaa keessa jiranitti lallabee, hafuurota hamootas namoota keessaa baase.

Namni dhagni isaa lamxaa'e tokko gara Yesus dhufee [jilbeenfatee], "Fedha kee yoo ta'e na qulleessuu in dandeessa" jedhee isa kadhate.
Kanaaf Yesus, garaa laafeefii hiixatee qabee, "Fedheeraa qullaa'i!" ittiin jedhe.
Achumaan namichi lamxii isaa irraa fayyee qullaa'e.
Yommus Yesus namicha cimsee of eeggachiisee,
"Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaattuu haa mul'atuuf akka Museen abboomettis qullaa'uu keetiif kennaa, kee dhi'eessi!" jedhee isa gad "dhiise.
Namichi achii erga ba'ee booddee, waan baay'ee waa'ee, isaatiif odeessuutti ka'ee, dubbii, kana biyyaan ga'e. Kanaaf Yesus lafa namni hin jirre bubbule malee, mul'inatti mandaratti galuu hin dandeenye; namoonnis iddoo hallee gara isaa in dhufu turan.


Guyyaa muraasa booddee Yesus deebi'ee Qifirnaahomitti gale; namoonni immoo akka inni mana jiru dhaga'an.
Balbaluma duraa iyyuu hamma iddoon dhibutti, namoonni baay'een walitti qabaman; Yesus immoo dubbii wangeelaa isaanitti in hima ture.
Yommus jarreen tokko, nama dhagni isaa gar tokko duunaan afur ta'anii baatani fidanii gara Yesus dhufan.
Baay'ina namootaatiif gara Yesusitti geessuu dadhabnaan, bantii mana [biyya sanaa isa diriiraa], kallattii Yesus tureen diiganii erga saaqanii, siree namichi dhagni isaa gar tokko du'e irra ciisee jiru gad buusan.
Yesus amantii jarreen kanaa yommuu arge, namicha isa dhagni isaa gar tokko du'een, "lima koo, cubbuun kee hundinuu siif dhiifameera" jedhe.
Barsiisonni seeraa warri achi taa'aa turan tokko, garaa isaanii keessatti yaadaa turanii,
"Attamitti namichi kun akkas dubbata? Kun Waaqayyoon arrabsuu isaa ti! Waaqayyo tokkicha malee eenyutu cubbuu namaaf dhiisuu danda'a?" jedhan.
Yesus achumaan garaa isaanii keessatti yaadaa akka jiran hafuuraan hubatee, "Maaliif waan akkasii garaa keessanitti yaaddu?
Kamtu salphaa dha? Namicha dhagni isaa gar tokko du'e sanaan, 'Cubbuun kee siif dhiifameera jechuu moo yookiis, 'Ka'iitii siree kee fudhadhuu adeemi jechuu?
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo,
"Sittan hima, ka'iitii siree kee fudhadhuu mana keetti gali!" jedheen.
Utuma isaan ilaalanii, namichi sun ka'ee, achumaan siree isaa fudhatee gad ba'e. Kana irratti hundumti isaanii fajajanii, "Kan akkasii kana takkaa arginee hin beeknu" jechaa, Waaqayyoof hooqubaa dhi'eessan.

Yesus ammas gad ba'ee gara qarqara bishaanii dhaqe; namoonni hundinuu gara isaa dhufnaan, isaan barsiise.
Inni utuu darbuu, Lewwii ilma Alfewos iddoo qaraxaa utuu taa'uu argee, "Na duukaa bu'i!" jedheen. Kana irratti Lewwiin ka'ee, duukaa bu'e.
Warri Yesus duukaa bu'an namoota baay'ee waan turaniif, Yesus mana Lewwii maaddiitti yommuu taa'e, qaraxxoonnii fi warri akka seeraatti hin jiraanne baay'atanii, Yesusii fi bartoota isaa wajjin maaddiittiin taa'an.
Fariisota keessaa barsiisota seeraa kan turan, Yesus warra akka seeraatti hin jiraannee fi warra qaraxxuu wajjin nyaachuu isaa yommuu argan, "Inni attamitti warra qaraxxuudhaa fi warra akka seeraatti hin jiraannee wajjin nyaata?" jedhanii bartoota isaa gaafatan.
Yesus kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee; ani warra jireenya qajeeltoo jiraatan waamuu hin dhufne, warra cubbamoota waamuufan dhufe malee" isaaniin jedhe.

Bartoonni Yohannisii fi bartoonni Fariisotaa in soomu turan; jarreen tokko immoo dhufanii Yesusin, "Bartoonni Yohannisii fi bartoonni Fariisotaa maaliif soomu? Bartoonni kee immoo maaliif hin sooman?" jedhan.
Yesus immoo deebisee, "Dhirsi misirroo utuu isaanii wajjin jiruu, warri cidhaa soomuu danda'uu ree? Hamma dhirsa misirroo of biraa qabanitti, soomuu in danda'an.
Guyyoonni dhirsi misirroo isaan duraa itti fudhatamu dhufuuf jiru; egaa guyyaa sanatti in soomu.
Homtinuu erbee haaraa takkaa hin miicamin uffata moofaatti hin hodhu; kana yoo godhe erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu in ta'a.
Akkasuma immoo daadhii waynii haaraa qodaa bososaatti hin naqan; kana yoo godhan daadhichi qodicha in dhoosa, daadhichi, qodichis in badu. Egaa daadhii waynii haaraa qodaa jabaatti in naqu" isaaniin jedhe.

Guyyaa Sanbataa tokko immoo Yesus maasii qamadii keessa in darba ture; bartoonni isaas utuu adeemanii asheetii cirachuu jalqaban.
Fariisonni yommus, "'Argitaa? Bartoonni kee guyyaa Sanbataatti gochuun seeraan kan dhowwame maaliif godhu?" jedhanii isa gaafatan.
Yesus deebisee, "Daawit namoota isaa wajjin waan nyaatu dhabee yommuu beela'e, waan inni godhe isin takkaa hin dubbifnee ree?
lnnoo, bara Abiyaataar angafa lubootaa turetti, mana Waaqayyootti galee, bu'ddeena ilaalchaa Waaqayyoof dhi'aates, 'luboota irraa kan hafe warri kaan nyaachuun seeraan dhowwamee kan ture"' nyaatee, namoota warra isaa wajjin turaniifis kenne" isaaniin jedhe.
Yesus itti dabalee, "Sanbatatu namaaf uumame malee, namni Sanbataaf hin uumamne.
Egaa ilmi namaa Sanbata irratti iyyuu gooftaa dha" isaaniin jedhe.



Yesus ammas mana sagadaa tokkotti ol lixe; namni harki isaa tokko naafate immoo achi ture.
Yommus jarri isa hadheessuudhaaf guyyaa Sanbataatti namicha kana fayyisa yoo ta'e jedhanii, isa in gaadu turan.
Yesus immoo namicha harki isaa naafate sanaan, "Ka'ii gidduu dhaabadhu!" jedhe.
Jaraanis, "Seerri keenya guyyaa Sanbataatti gaarii moo hamaa gochuu yookiis lubbuu oolchuu moo ajjeesuu nu abbooma?" jedhe. Isaan garuu calluma jedhan.
Kana irratti aaree warra naanna'aa isaa jiran ilaalee, mata-jabina isaaniittis gaddee namichaan, "Harka kee diriirsi!" jedhe. Yommuu namichi harka isaa diriirse, harki isaa deebi'ee in fayye.
Yommusuma warri Farisotaa gad ba'anii warra garee Herodisii wajjin koratanii, attamitti akka isa balleessan mari'atan.

Yesus bartoota isaa wajjin jara biraa sokkee gara bishaan ciisaa dhaqe. Kutaa biyya Galiilatii fi biyya Yihudaatii namonni sonaan baay'een isa duukaa dhaqan.
Waan inni hojjete hundumaa warri dhaga'an, mandara Yerusaalemii, biyya Edoomiyaatii, biyya Yordaanos gamaatii, naannoo mandaroota Xiiroosii fi Sidoonii sonaan baay'atanii gara isaa dhufan.
Innis, tuuti sun dhiibboodhumaan akka isa hin buruqsinetti, bidiruun tokko qophaa'ee akka isa eeguuf bartota isaatti hime.
Inni dhukkubsatoota baay'ee waan fayyiseef, warri dhukkuba garaa garaa qaban hundinuu isa harkaan qabuudhaaf, hamma isa irratti wal-caccabsanitti ga'an.
Hafuuronni hamoonni  namoota keessa jiran yeroodhuma isa arganitti, fuula isaa duratti kufanii, "Ati ilma Waaqayyoo ti" jedhanii in iyyu turan.

Inni garuu akka isaan isa hin mul'ifnetti cimsee isaan ifate.

Yesus gara gaaraatti ol ba'ee, warra barbaades ofitti waame; isaanis gara isaa dhufan.
Isaa wajjin akka turaniif wangeela lallabuufis akka isaan erguuf, namoota kudha lama bartoota godhate; (isaan kana warri inni "Ergamoota" jedhee immoo waame).
Hafuurota hamoota baasuu fis aboo akka isaan qabaatan godhe.
Warri kudha lamaan inni bartoota isaa godhate immoo, Simoon isa inni "Phexros" jedhee moggaase,
Yaaqoobii fi Yohannis ilmaan Zabdewos warra inni "Bo'an erges" jedhee moggaase; kunis "Ilmaan qaqawwee" jechuu dha.
Indriiyaas, Filiphos, Bartolomewos, Maatewos, Toomaas, Yaaqoob ilma Alfewos, Taadewos, Simoon isa "Hinaafticha" jedhamee beekame;
akkasumas Yihudaa nama biyya Keriyot, isa" Yesusin dabarsee kenne.

Yesus gara manaatti yommuu gale, hamma innii fi bartoonni isaa buddeena illee nyaachuu dadhabanitti ammas tuuti namootaa walitti dacha'an.
Firoonni isaa immoo kana dhaga'anii, "Innnoo qalbii dabarse" jedhanii, isa qabuudhaaf dhufan.
Barsiisonni seeraa warri Yerusaalemii dhufan immoo, "Bi'el Zebul isa keessa jira; humna angafa Seexanootaa kanaanis hafuurota hamoota in baasa" jedhanii Yesus irratti dubbatan.
Kana irratti inni gara ofii isaatti isaan waamee fakkeenyaan, "Attamitti Seexanni Seexana baasuu danda'a?
Mootummaan tokko ofii isaatii yoo gargar cabe, mootummaan sun danda'ee hin dhaabatu;
maatiin mana tokkoos yoo ofittii gargar cabe, manni sun dhaabachuu hin danda'u.
Seexannis ofii isaa irratti ka'ee yoo gargar cabe, badduu ba'uu isaa ta'a malee dhaabachuu hin danda'u.
Duraan dursee namicha jabaa sana yoo hidhate malee, homtinuu mana nama jabaa tokko cabsee lixee mi'a isaa saamuu hin danda'u; erga hidhatee booddee garuu dhuguma mana isaa saamuu in danda'a.
Ani dhuguman isinitti hima cubbuun hundinuu arrabsoon kam illee afaan namaa keessaa yoo ba'e, ilmaan namootaaf in dhiifama.
Eenyu illee hafuura qulqulluudhaan mormee isa irratti yoo dubbate garuu, cubbuu bara baraatiin yakkaa ta'a malee, bara baraan dhiifamuu hin argatu" isaaniin jedhe.
Kanas namoonni, "Innoo hafuura hamaa  of keessaa qaba" jedhanii waan turaniif dubbate.<  Mar  :   "Hafuura hamaa" yookiis "Hafuura xuraa'aa". >

Kana booddee haati Yesusii fi obbolaan isaa dhufanii ala dhaabatanii itti erganiis isa waamsisan.
Yeroo sanatti, tuuti namootaa isatti naanna'anii in taa'u turan. Isaan, "Kunoo, haati kee, obbolaan kees alaa si gaafachaa jiru" ittiin jedhan.
Inni garuu deebisee, "Haati koo, obbolaan koos eenyu fa'i?" isaaniin jedhe.
Gara warra isatti naanna'anii taa'aniis ilaalee, "Haati koo, obbolaan koos warra as jiran kana.
Jaalala Waaqayyoo kan godhu eenyu iyyuu obboleessa koo ti, obboleettii koo ti, haadha koo tis" jedhe.


Yesus ciisa bishaanichaa bukkeetti ammas barsiisuu jalqabe. Tuuti isa biratti walitti qabame immoo sonaan baay'annaan, Yesus bidiruu tokko yaabbatee, gara gidduu bishaaniittis butatee barsiisuudhaaf taa'e; yommus namoonni hundinuu qarqara ciisa bishaanichaa turan.
Yesus barsiisa isaa keessatti fakkeenya garaa garaatiin waan baay'ee isaan barsiise.
"Dhaggeeffadhaa! Namichi tokko sanyii facaasuudhaaf ba'e.
Inni utuu facasuu kaan karaa bukkee bu'anii, simbirrooonnis dhufanii funaananii nyaatan.
Kaan immoo lafa dhagaa, biyyoo baay'ee hin qabne irra bu 'an; lafti isaan irra bu'an biyyoo gad fagoo waan hin qabneef dafanii biqilan.
Garuu yommuu aduun itti baate coollagganii, hidda gad fagoo waan hin godhatiiniif in gogan.
Kaan qoraattii keessa bu'an; qoraattonnis guddatanii isaan hudhan; isaanis ija hin godhanne.
Kaan garuu biyyoo gaarii keessa bu 'an; biqilanii, guddatanii, ijas godhatan. Iji isaanii immoo kaan dachaa soddoma, kaan dachaa jaatama, dachaa dhibba ta'e!" jedhe.
Itti dabalees, "Gurra ittiin dhaga'u kan qabu haa dhaggeeffatu!" jedhe.

Yeroo Yesus kophaa ta'etti, warri isa bira turan bartoota kudha lamaanii wajjin waa'ee fakkeenya kana isa gaafatan.
Yesus immoo deebisee, "Dhoksaan mootummaa Waaqayyoo isiniif kennameera; warra ala jiraniif garuu kun hundinuu fakkeenyaan ta'a.
Utuma ilaalanii akka hin argineef, utuma dhaga'aniis akka hin hubanneef, gara Waaqayyootti akka hin deebineef, cubbuun isaaniis akka isaaniif hin dhiifamneef,fakkeenyaan in kennama" isaaniin jedhe.

Yesus itti fufee, "Fakkeenyi kunis isiif hin galuu? Egaa attamitti fakkeenya kan ta'e hundumaa hubattu ree?
Inni facaasu sanyii dubbii Waaqayyoo facaasa.
Karaa bukkeen, fakkeenya warra yommuudhuma dubbiin Waaqayyo facaafamu dhaga'anii, yommusumas Seexanni dhufee dubbichaisa garaa isaanii keessatti facaafame butatu.
Lafti dhagaas, fakkeenya warra dubbicha garaa isaanii keessatti facafame, yammuu isa dhaga'an gammachuudhaan fudhatanii ti.
Isaan akka biqiltuu hidda gad fagoo hin qabneetti, yeroof in dhaabatu; sababi dubbichaatiif rakkidhunni yookiis ari'atamuun yammuu ka'u achumaan in gufatu.
Lafti qoraattii, fakkeenya warra dubbicha isa garaa isaanii keessatti facaafame dhaga'anii ti.
Yaaddoon biyya lafaa, gowwoomsaan soorumaa, kajeellaan adda addaas itti dacha’anii, dubbicha ija utuu hin godhatin hafe.
Lafti gaariin garuu, fakkeenya warra dubbicha isa garaa isaanii keessatti facafame dhaga'anii, fudhatanii, kaan dachaa soddoma, kaan dachaa jaatama, kaanis dachaa dhibba ija godhatanii ti" isaaniin jedhe.

Yesus ammoo, "ibsaan guuboo jala yookiis siree jala kaa'amuuf in fidamaa ree? Baattuu ibsaa irra akka kaa'amuuf mitii ree?
Kan dhokate yoo jiraate, mul'achuudhaaf dhokate; dhoksaatti kan eegames yoo jiraate, bakkeetti ba'uuf eegame.
Egaa, namni gurra ittiin dhaga'u yoo qabaate haa dhaggeeffatu!" isaaniin jedhe.
Yommus. Yesus, "Isa dhageessan akeekkadhaa! Qodaa safaraa itti namaaf itti kennitutti siif in kennama, caalchisees siif in kennama".
Isa fudhatee waa qabuuf, ittt dabalamee in kennamaaf, kennaa isaa of keessaa kan hin qabne garuu, inumti inni qabu iyyuu isa duraa in fudhatama" isaaniin jedhe.

Yesus itti fufee, "Mootummaan Waaqayyoo akka nama qotiisa isaatti sanyii facaafatee ti.
Namichi galee halkan in rafa, guyyaas in ka'a; sanyichi immoo utuu inni hin beekin in biqila in guddatas.
Lafichi ofuma isaatiin duraan dursee biqilaa fi humna, itti aansees hudha, kana booddees ija guutuu in godhachiisa.
Midhaanichi erga bilchaatee garuu yeroon haamaa waan ga'eef, achumaan haamtuu itti in erga" jedhe.

Yesus amma immoo, "Mootummaa Waaqayyoo maalitti fakkeessinu? Yookiis isaaf fakkeenya maalii kenninu?
Inni akka ija sanaaficaa ti; yommuu lafatti faca'u ija biqila lafaa hundumaa irra in xinnaata.
Inni yommuu faca'u, biqilee in guddata, biqila hundumaa irra kan caalu ta'ee, damee gurguddaa in godhata. Simbirroonni dhufanii gaaddisa damee isaa jalatti mann'ee ijaarratu" jedhe,.

Yesus fakkeenyota baay'ee kana fakkaataniin hamma isaan dhaggeeffachuu danda'anitti dubbicha isaanitti hime.
Inni fakkeenya malee isaanitti hin dubbanne, kophaatti immoo waan hundumaa bartoota warra kan isaatiif hiike.

Yesus galgala gaafasii bartoota isaatiin, "Kottaa bishaan ciisaa kana gamatti ceenaa" jedhe.
Bartoonni isaa namoota achi turan gad dhiisanii, akkuma inni bidiruu keessa jirutti Yesusin fudhatanii adeeman; bidiroonni biraas immoo isaa wajjin dhaqan.
Yommus qilleensi jabaan bubbisaa dhufe; dha'aan bishaanichaa immoo bidirichatti bu'ee, bishaan itti guutuutti ka'e.
Yesus garuu bidiricha keessa gara duubaatiin waa boraafatee in rafa ture. Bartoonni isaa isa dammaqsanii, "Barsiisaa! Dhumuun keenya si hin dhibuu?" jedhan.
Yesus dammaqee qilleensicha ifatee, dha'aa bishaanichaan immoo, "Cal jedhi, gab jedhis!" jedhe. Kana irratti qilleensichi dhaabannaan gabiin guddaan ta'e.
Kana booddee bartoota isaatiin "Maaliif sodaatoo taatan? Amma iyyuu amantii hin qabdanii?" jedhe.
Isaan immoo guddaa sodaatanii, "Namni kun eenyu? Qilleensaa fi bishaan in abbooma, isaanis isaaf in abboomamu" waliin jedhan.



Kana booddee isaan ciisa bishaanii gama, gara kutaa biyya Gergeesaa  dhufan.
Akkuma Yesus bidiricha irraa bu'een, namni hafuurri hamaan keessa ture tokko iddoo awwaalaa keessaa ba'ee isatti dhufe.
Namichi kun awwaalota gidduu jiraate; homtinuus funyoodhuma sibiilaatiin illee isa hidhuu hin dandeenye.
Inni yeroo baay'ee funyoo sibiilaatii fi hidhaa harkaatiin hidhameera, garuu funyoo sibiilaa of irraa in kukkutaa, hidhaa harkaas in caccabsa ture. Kanaaf namni tokko illee gad isa qabuu hin dandeenye.
Namichi kun yeroo hundumaa halkanii fi guyyaa awwaalota gidduutti, tulloota irrattis argamee in iyya, dhagaadhaanis of in rukuta ture.
Inni fagootti Yesusin argee, gara isaatti fiigee jilbeenfatee Yesusiif sagade.
Caraanaas sagalee guddaadhaan, "Yaa Yesus ilma Waaqayyoo aabbaa, maal nattii qabda? Maaltus dhimma koo keessa si buuse? Hadaraa Waaqayyoo ana hin dhiphisin!" jedhe.
Yesus immoo, "Ati hafuura hamaa nana, namicha kana keessaa ba'i!" ittiin jedhee ture.
Yesus, "Maqaan kee eenyu?" jedhee gaafannaan, hafuurichi immoo, "Maqaan koo duula, nuyi baay'ee dha" jedhee deebiseef.
Achumaanis hafuurota baay'ee sana biyya keessaa akka hin baafneef, jabeessee Yesusin kadhate.
Dirree gaarichaa sana irra, kunoo, hoomaan booyyee bobba'anii turan.
Hafuuronni hamoonni sun immoo "Booyyota sanatti akka galluuf itti nu ergi!" jedhanii Yesusin kadhatan.
Yommus inni haa dhaqaniif isaan dhiise. Hafuuronni hamoonni namicha keessaa ba'anii booyyota sanatti galan. Hoomaan akka booyyota kuma lamaatti lakkaa'aman sun, hallayyaa irraa gad gara ciisa bishaaniitti konkolaatanii liqimfaman.
Yommus warri booyyee eegan baqatanii, kana warra mandara keessaa fi warra biyyaattis odeessan. Namoonni immoo waan ta'e kana ilaaluudhaaf dhufan.
Yesus bira ga'anii, namicha isa duula hafuura hamaadhaan qabamee ture sana wayyaa uffatee, qalbii isaattis deebi'ee achi taa'ee argan; hundumti isaaniis in sodaatan.
Duraan achi turanii, waan namicha hafuurri hamaan keessa ture sanaaf ta'e, hoomaan booyyees maal akka ta'an warri argan, jara dhufanitti himan.
Yommus jarri, Yesus kutaa biyya isaaniitii akka adeemuuf kadhatan.
Yesus achii adeemuudhaaf bidiruu yaabbannaan, namichi hafuura hamaadhaan qabamee ture sun, "Sii wajjin nan adeema" jedhee isa kadhate.
Yesus garuu, "Gara mana keetii fi lammii keetii dhaqi, waan gooftaan siif godhe hundumaa, attamittis akka si maare isaanitti himi!" ittiin jedhe malee tole hin jenne.
Namichi achii adeemee mandaroota kurnanuu keessa naanna'ee waan Yesus isaaf godhe hundumaa labse; hundinuus in dinqifatan.

Yesus bidiruudhaan deebi'ee ciisa bishaanichaa yommuu ce'etti, namoonni baay'een gara isaatti walitti qabaman. Inni immoo qarqara bishaanichaa ture.
Yommus warra geggeessituu mana sagadaa keessaa tokko, maqaan isaa Yaayiros kan jedhamu dhufee, Yesusin argee, miilla isaa jalatti kufee,
"Mucaan koo dhukkubsattee du'uuf jetti, akka isheen fayyitee jiraattuuf hadaraa kottuutii harka kee ishee irra kaa'i!" jedhee jabeessee kadhate.
Kanaaf Yesus Yaayirosii wajjin in adeeme; namoonni baay'eenis isa dhiisanii duukaa in bu'u turan.
Dubartiin waggaa kudha lamaaf dhiigni ishee dhaabachuu diduudhaan rakkattu tokko immoo turte.
Isheen ogeessota qorichaa biratti baay'ee dhiphattee, waan qabdu hundumaas kanuma irratti fixxe; haa ta'u iyyuu malee, qooda itti fooyya'uu ittuma hammaataa adeeme.
Isheen waa'ee Yesus yommuu dhageesse, namoota sana gidduu dugda isaa duubaan dhuftee uffata isaa tuqxe.
Isheen, "Uffatuma Yesus yoon tuqe illee nan fayya" jettee garaa isheetti yaaddee turte.
Achumaan lolaan dhiiga ishee in cite; isheen immoo dhukkuba isheettii akka fayyite itti dhaga'ame.
Yesus yeroodhuma sana humni fayyisu isa keessaa akka ba'e beekee, namoota gidduudhaa garagalee, "Eenyutu uffata koo tuqe?" jedhee gaafate.
Bartoonni isaa immoo, "Akka namoonni si dhiiban utuma argituu, 'Eenyutu na tuqe?' jettee gaafattaa?" jedhaniin.
Yesus garuu amma iyyuu nama isa tuqe arguudhaaf naannoo isaa ilaale.
Kana irratti dubartittiin waan isheedhaaf godhame hubattee, sodaachaa rom'aa dhuftee miilla Yesus jalatti lafa dhoofte; dhugaa ishee hundumaas isatti himte.
Yesus immoo, 'Yaa intala ko, amantiin kee si fayyiseera, nagaadhaan dhaqi, dhukkuba keettiis kan fayyite ta'i!" isheedhaan jedhe.
Utuu Yesus kana dubbachaa jiruu namoonni mana Yaayiros geggeessituu mana sagadaa sanaa, dhufanii," Intalli kee duuteetti, si'achi immoo maaliif barsiisicha dhamaafta?" jedhaniin.
Yesus garuu, waan dubbatame sana homaattuu utuu hin fudhatin, geggeessituu mana sagadaa sanaan, "Hin sodaatin, amani duwwaa!" jedhe.
Yesus yommus Phexros, Yaaqoobii fi Yohannis obboleessa Yaaqoob malee, namni kan biraa isa duukaa mana namichaa akka dhaqan hin barbaanne.
Gara mana geggeessituu sanaa yommuu dhufan, Yesus huursaa isaanii dhaga'ee, namoota boo'anii wawwaatanis arge.
Inni manatti yommuu ol gale, "Maaliif huursitanii boossu? Intalattiin rafuutti jirti malee, hin duune" isaaniin jedhe.
Isaanis itti kolfan. Inni garuu hunduma isaanii gad yaasee, abbaa intalattii fi haadha ishee warra isaa wajjin turanis fudhatee, iddoo reeffi intalattii jirutti ol gale.
Harka ishees qabee, "Xaaliitaa quumii!" jedheen; kunis, "Intalo! Siinan jedha, ka'i!" jechuutti hiikama.
Intalattiin si'uma sana kaatee asii fi achi adeemte; isheenis intala waggaa kudha lamaa turte. Yommus isaan guddaa gammadanii of wallaalan.
Yesus immoo waan ta'e kana eenyu illee akka hin barre jabeessee isaan abboomee, "Wanta nyaatamu isheedhaaf kennaa!" jedhee isaanitti hime.


Yesus iddoo sana dhiisee adeemee, gara mandara kutaa biyya itti dhalatee dhaqe; bartoonni isaas isa duukaa dhaqan.
Guyyaa Sanbataattis mana sagadaatti barsiisuu jalqabe. Warra isa dhaga'an keessaas baay'een raajeffatanii, "Wanti kun hundinuu eessaa dhufeef? Ogummaa attamiitu isaaf kenname? Hojii aangoo attam attamiitus harka isaatiin hojjetaman?
Kun muka soofticha ilma Maariyaam, obboleessa Yaaqoob, Yosees, Yihudaa fi Simoon mitii? Obboleettonni isaas as nu bira jiru mitii?" jedhanii isa maman.
Yesus immoo, "Raajiin iddoo biraatti malee biyya isaatti, lammii isaa gidduutti, mana ofii isaattis ulfina hin argatu" isaaniin jedhe.
Harka isaa dhukkubsatoota muraasa irra kaa'ee isaan fayyise malee, kana irra kan caalu hojii aangoo achitti hojjechuu hin dandeenye.
Amanti-dhabina isaaniitti garuu baay'ee dinqifate. Kana booddee inni barsiisaa gandeen sana gidduu in deddeebi'e.

Yommus Yesus warra kudha lamaan ofitti waamee, hafuurota hamoota irratti  aboo isaaniif kennee, lama lamaan isaan erge.
Karaadhaaf immoo ulee malee, buddeena, korojoo, waan tokko illee akka hin fudhanne, horiis akka hin baanne isaan abboome.
Kophee akka kaa'atan, qomee lama garuu wal irratti akka hin uffanne isaanitti hime.
Akkanumas, "Iddoo tokkoo hamma adeemtanitti manuma itti galtan keessa turaa;
Iddoo tokkotti yoo isin simuu dhaabaatan, yoo isin dhaga'uu didanis, akka dhugaa isaanitti ba'uuf yommuu achii adeemtan awwaara mandara sanaa miilla keessanittii dhadha'adhaa!" isaaniin jedhe.
Akkasitti warri kudha lamaan ba'anii, namoonni yaada garaa isaanii akka geddaratan lallaban.
Isaanis hafuurota hamoota baay'ee baasanii, warra dhukkubsachaa turanis baay'ee dhadhaa dibataa dibanii, isaan fayyisan.

Maqaan Yesus bal'aatti beekamee waan tureef, Herodis mootichis waa'ee isaa dhaga'e. Kaan, "Yohannis cuuphaatu du'aa ka'e, kanaaf humni gurguddaan isaan hojjetamaa jiru" jedhan.
Warri kaan, "Innoo Eliyaas" jedhan; kaan immoo "Raajiidhuma akka raajota warra durii tokko" jedhan.
Herodis waa'ee isaa yommuu dhaga'e garuu, "Yohannis isa ani mataa isaa mursiisetu du'aa kaafame" jedhe.
Herodis waa'ee Herodiyaas haadha manaa obboleessa isaa Filiphosiif jedhee, nama itti ergee Yohannisin qabsiisee hiisisee ture; Herodis ishee fudhee ture.
Yohannis immoo Herodisiin, "Haadha manaa obboleessa kee duraa fudhachuun kee seera miti" jedhe.
Herodiyaas haaloo ittiin qabattee, isa ajjeesuu in barbaaddi turte, garuu hin dandeenye.
Yohannis nama qajeelaadhaa fi qulqulluu ta'uu isaa beekee, Herodis isa in sodaata waan tureef, isa in eegsisa ture. Yeroo dubbii isaa dhaga'e illee baay'ee walii wallaale; utuma ta'uu iyyuu gammachuudhaan isa dhaggeeffate.
Guyyaa itti Herodis seenaa dhalachuu isaatiif jedhee gurguddoota bultii biyya isaatii fi angafoota warra loltuutiif, kutaa biyya Galiilaa keessaa warra beekamaniif nyaachisa godhe irratti, Herodiyaas fucha gaarii argatte.
Intalli Herodiyaas ol galtee yommuu sirbite, Herodisii fi keessummoota isaa gammachiifte. Mootichi yommus intalattiidhaan, "Waanuma barbaadde na kadhadhu, anis siif nan kenna!" jedhe.
Ammas, "Hamma walakkaa mootummaa kootiitti waanuma ati na kadhattu siifan kenna" jedhee kakateef.
Kana irratti intalattiin gad baatee, "Maal kadhadhu?" jettee haadha ishee gaafatte; isheen immoo, "Mataa Yohannis cuuphaa" jettee deebifteef.
Kanaaf intalattiin yommusuma gara mootichaatti ariifattee ol galtee, "Akka ati tokkichumaan mataa Yohannis cuuphaa gabateetti anaaf laattu nan barbaada" jetteen.
Kana irratti mootichi gar-malee in gadde; garuu sababii kakaa isaatii fi keessummoota isaatiif jedhee, isa ishee abdachiise sana arraba isaa geddaruu hin barbaanne.
Achumaan mootichi warra isa eegan keessaa loltuu tokko ergee, mataa Yohannis akka fiduuf abboome; loltuun sun immoo dhaqee mana hidhaa keessatti mataa Yohannis mormatti irraa kute.
Mataa isaa sanas gabateetti fidee intalattiidhaaf kenne; intalattiin immoo haadha isheetiif laatte.
Bartoonni Yohannis kana yommuu dhaga'an, dhaqanii reeffa isaa fuudhanii, awwaala keessa in kaa'an.

Ergamoonni ergasii Yesus biratti walitti qabamanii, waan hojjetanii fi waan barsiisan hundumaa isatti himan.
Inni immoo, "Isin duwwaan anaa wajjin gara iddoo qoofniitti ba'aa, takkas boqodhaa!" isaaniin jedhe. Namoonni baay'een in dhufu in adeemus; kanaaf nyaataaf illee yeroo hin qaban turan.
Yommus isaan kophaa isaanii bidiruudhaan gara iddoo qoofnii tokkoo dhaqan.
Namoonni utuu isaan adeemanii waan arganiif baay'een kana hubatan; warri mandaroota hundumaa keessaa dhufan, miillaan fiiganii, karaa lafaa naanna'anii, isaan duras iddoo sana in ga'an.
Yesus qarqara bishaaniitti yommuu bidiruu keessaa ba'utti, tuuta gobbuu arge. Isaan akka hoolota tiksee hin qabnee waan turaniif immoo isaaniif in oo'e, waan baay'ees isaan barsiisuutti ka'e.
Yeroo galgalaa'aa adeemetti immoo bartoonni isaa gara isaa dhufanii, "Kun lafa onaa dha, yerichi immoo sokkeera;
gara manneenii fi gandeen nutti aanan kanaa dhaqanii waan nyaatan akka bitataniif jara kana gad dhiisii" jedhan.
Inni garuu deebisee, 'Isin ofii keessanii waan isaan nyaatan kennaaf!" jedhe. Isaan immoo, "Dhaqnee meetii dhibba lamaan buddeena binnee haa nyaataniif isaaniif kenninuu ree?" jedhaniin.
Kana irratti inni, "Buddeena meeqa qabdu? Dhaqaatii ilaalaa!" isaaniin jedhe. Isaan immoo meeqa akka ta'e erga baranii, "Buddeena shanii fi qurxummii lama" jedhaniin.
Yommus inni immoo, hundinuu kutata kutataan marga lalisaa sana irra akka taa'aniif abboome.
lsaanis dhibba dhibbaan, shantama shantamaanis kutataan taa'an.
Buddeenan shananii fi qurxummii lamaan fuudhee gara waaqaatti ol ilaalee, eebbisees. Buddeenan sana cabsee namootaaf akka dhi'eessaniif bartoota isaatti kekkenne; qurxummii lamaanis hunduma isaaniitiif hirsiise.
Isaan hundumtinuu nyaatanii in quufan.
Bartoonni isaa hurraa buddeennii fi qurxummii gundoo kudha lama guutuu fuudhan.
Warri buddeena sana nyaatan immoo dhiironni duwwaan iyyuu kuma shan turan.

Achumaanis Yesus hamma ofii isaatii tuuta sana gad dhiisutti, bidiruu yaabbatanii isa dura gama Betsayidaatti akka ce'an bartoota isaa giddisiise.
Tuuta sanatti erga nagaa dhaamee immoo kadhachuudhaaf gara gaaraatti ol ba'e.
Yommuu galgalaa'e bidiruttiin ciisa bishaanichaa walakkaa jirti; Yesus garuu kophaa isaa bakkee ture.
Bartoonni isaa bidiruudhaan utuu adeemanii qilleensi gara isaaniitti qilleensa'uu irraa kan ka'e, rakkachaa akka turan arge. Gara iyya indaanqoo isa lammaffaatti bishaan gubbaa adeemaa gara isaanii dhufe; isaan bukkee darbuus in barbaade.
Bishaan gubbaa utuu adeemuu yommuu arganis ekeraa dha se'anii iyyan.
Hundumti isaanii isa arganii sodaatan. Inni garuu achumaan isaanitti dubbatee, "Jabaadhaa, innoo anaa, hin sodaatinaa!" jedhe.
Isaanii wajjinis bidiricha yaabbate; qilleensichis dhaabannaan waanuma jedhan wallaalan.
Sammuun isaanii amma iyyuu duudee waan tureef, isaan dinqii inni buddeenan sanaan hojjeteen iyyuu hubachuu hin dandeenye.

Yommuu ce'anis bakkee Genesaarexitti lafatti ba'anii, qarqara bishaanichaattis bidiruu isaanii hidhatan.
Akkuma isaan bidiruu keessaa ba'aniin, namoonni, Yesus akka ta'e baran.
Naanna'aa sanaa immoo asii fi achi fiiganii, iddoo inni ga'e jechuu dhaga'an hundumaatti, namoota dhukkubsatan sireedhaan fiduutti ka'an.
Gandeen, mandaroota yookiis manneen inni dhaqe hundumaattis, dhukkubsatoota lafa gabaa ciibsanii akka isaan shaashara wayyaa isaatii illee tuqaniif isa in kadhatu turan; hammi shaashara wayyaa isaa tuqan hundinuu in fayyan.



Fariisonni yommus barsiisota seeraa Yerusaalemii dhufan tokkoo wajjin Yesus biratti walitti qabaman.
Isaan kunis bartoota Yesus keessaa jarri tokko harka xuriitiin, innis akka seera isaaniitti harka dhiqachuudhaan utuu of hin qulleessin, akka buddeena nyaatan argan.
Yihudoota kan ta'an hundinuu, caalaadhumatti immoo warri Fariisotaa, barsiisa seera muka abbaa isaanii waan ulfeessaniif, harka isaanii bishaan kaballaa tokkoon utuu hin lolla'atin hin nyaatan.
Yommuu gabaadhaa galan utuu of hin qulleessin, akkasuma immoo wanta gabaadhaa dhufu utuu bishaan itti hin facaasin hin nyaatan. Isaan kana malees seerri muka abbaa isaanii kan isaan ulfeessan baay'eetu jira; qodaa itti dhugan, qodaa bishaanii, qodaa sibiila diimaa irraa hojjetaman, [sirees] in dhiqu turan.
Kana irratti Fariisonnii fi barsiisonni seeraa, "Bartoonni kee akka seera muka abbaa keenyaatti jiraachuu dhiisanii harka xuriitiin maaliif buddeena nyaatu?" jedhanii Yesusin gaafatan.
Kanaaf Yesus deebisee, "Isaayaas raajichi waa'ee keessan, waa'ee warra of hin arginee kanaa ba'eessa dubbate; 'Sabni kun afaan isaatiin ulfina anaaf kenna, garaan isaa garuu baay'eea nattii fagoo dha.
Ana waaqessuun isaanii akkasumaan, abboommii namaa akka seera Waaqayyootti barsiisu kan jedhu caafamee jira.
Isin abboommii Waaqayyoo dhiiftanii, seera muka abbootaatti qabamtan" isaaniin jedhe.
Yesus itti fufee, "Seera muka abbaa keessanii jabeessuudhaaf jettanii abboommii Waaqayyoo diiguudhaaf mala ba'eessa argattan.
Museenoo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaatii fi haadha isaa irratti hamaa kan dubbatu haa du'u!' jedheera.
Isin immoo namni abbaa isaa fi haadha isaa gargaaruuf ture tokko isaaniin, wanti na biraa isiniif kenname, waa'ee isiniif baasuuf ture, amma 'Qurbaana ta'eera', kana jechuunis 'Waaqayyoof kennamera' yoo jedhe 'Ba'eessa godhe' jettu.
Akkasitti inni deebi'ee abbaa isaatii fi haadha isaatiif waanuma tokko iyyuu akka hin goone karaa laattuuf.
Kana kan fakkaatan waan baay'ee gochuudhaan, seera muka abbaa keessanii isa walitti dabarsitaniin dubbii Waaqayyoo busheessitu" isaaniin jedhe.

Yesus ammoo namoota ofitti waamee, "Isin hundumti keessan dubbii koo dhaga'aa, hubadhaas!
Alaa kan namatti galu tokko illee danda'ee xuraa'aa nama hin godhu, wanti yaada garaa namaa keessaa ba'u garuu xuraa'aa nama godha.
[   Gurra ittiin dhaga'u namni qabu haa dhaga'u!]" isaaniin jedhe.
Yesus namoota dhiisee yommuu manatti gale, bartoonni isaa waa'ee fakkeenya sanaa isa gaafatan.
Inni yommus, "Isin immoo akkuma warra kaanii hin hubatin jirtuu? Alaa kan namatti galu hundinuu xuraa'aa nama gochuu akka hin dandeenye hin qalbifattanii ree?
Inni yaada garaa namaatti hin galu; mar'umaanitti galee bakkeetti akka ba'u hin beektanii ree?" isaaniin jedhe. Kanaan nyaanni hundinuu qullaa'aa akka ta'e ibse.
Yesus itti fufee, "Isa yaada garaa namaa keessaa ba'utu nama xureessa.
Yaadni hamaan hundinuu keessa yaada garaa namootaatii in ba'a; isaan immoo, halalummaa, hanna, nama ajjeechaa,
ejjummaa, sassata, hammina, haxxummaa, gad dhiisa, weennoo, nama salphisuu, of-tuulummaa, dagattummaa.
Wanti hamaan kun hundinuu keessa yaada garaa namaatii ba'anii xuraa'aa nama in godhu" jedhe.

Yesus achii adeemee naannoo mandara Xiiroos dhaqee, mana tokkotti in lixe. Yommus namni tokko iyyuu achi jiraachuu isaa akka hin barre barbaadee ture; haa ta'u iyyuu malee, dhokachuun isaaf hin danda'amne.
Si'uma sana iyyuu dubartiin, intalli ishee hafuura hamaadhaan qabamte tokko, waa'ee isaa dhagessee, dhuftee miilla isaatti kufte.
Dubartittiin nama kutaa biyya Finiiqee Sooriyaatti, afaan Giriikii dubbattis turte; isheen hafuuricha hamaa intala ishee keessaa haa baasuuf Yesusin in kadhatte.
Yommus inni "Dura ijoollonni nyaatanii haa quufan, buddeena ijoollotaa fuudhanii sarootaaf darbachuun ba'eessa miti" isheedhaan jedhe.
Isheen garuu deebiftee, "Yaa gooftaa, saroonni iyyuu hurraa maaddii ijoollotaa irraa harca'e in nyaatu" jetteen.
Yesus immoo, "Sababii akkas jettee dubbatteef nagaatti dhaqi, hafuurichi hamaan intala kee keessaa ba'eera" isheedhaan jedhe.
Kana irratti isheen gara manaatti galtee, mucaa ishee hafuurri hamaan keessaa ba'ee, siree irra ciiftee argatte.

Kana booddee Yesus kutaa biyya Xiiroosii ka'ee, karaa Sidoon kutaa mandaroota kurnanii keessa ba'ee, ciisa bishaan Galiilaa dhaqe.
Jarreen tokko yommus nama gurri isaa duude, arrabni isaas dide tokko gara Yesus fidanii, akka inni harka isaa irra kaa 'uuf kadhatan.
Inni namicha sana tuuta keessaa kophaatti baafatee, quba isaas gurra isaa keessa kaa'ee, tufee arraba namichaa in tuqe.
Gara waaqaatti ol ilaalee, garaa isaatti gaddeefii, "Efaataa" ittiin jedhe; innis "Banami!" jechuu dha.
Si'uma sanatti gurri isaa banamee arrabni isaas hiikamee, qajeeltoottis dubbachuutti ka'e.
Yesus immoo kana nama tokkotti illee akka hin himne isaan abboome; isaan garuu utuma inni isaan abboomuu, itti caalchisanii labsan.
Isaan yommus hamma malee raajeffatanii, "Inni waan hundumaa ba'eessa godhe; warri duudan akka dhaga'an, warri arrabni isaanii dides akka dubbatan in godha" jedhan.



Gidduu sanas tuuti sonaan baay'een deebi'anii walitti qabaman. Isaan waan nyaatan dhabnaan, Yesus bartoota isaa waamee isaanitti dubbatee;
"Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a.
Akkuma beela'anitti gara mana isaaniitti yoon isaan erge, karaatti in kukkufu; isaan keessaa lafa fagootii kan dhufan jiru" jedhe.
Bartoonni isaa immoo deebisanii, "Attamitti namni tokko as lafa onaa kanatti, namoota kana hundumaa buddeena nyaachisuu danda'a?" jedhaniin.
Kana irratti inni, "Buddeena meeqa qabdu?" jedhee isaan gaafannaan, isaan immoo, "Buddeena torba" jedhaniin.
Yommus lafuma sana akka taa'aniif namoota abboome. Buddeenan torban sana fuudhee Waaqayyoof galata galchee, cabsees namootaaf akka dhi'eessaniif bartoota isaatti kekkenne; isaan immoo tuuta sanaaf dhi'eessan.
Qurxummii xixinnoo muraasas qabu turan; Yesus isas eebbisee namootaaf dhi'eessise.
Namoonni sun nyaatanii in quufan; hurraa isaan irraa hafes gundoo gurguddaa torba guutuu walitti qaban.
Kana booddee inni namoota sana gad dhiise; namoonni sun immoo akka kuma afurii turan.
Achumaanis bartoota isaatii wajjin bidiruu yaabbatee, gara kutaa biyya Daalmaanutaa dhaqe.

Yommus warri Fariisotaa dhufanii Yesusin morkachuutti ka'an; isa qoruudhaafis milikkita waaqa irraa akka isaan argisiisuuf isa gaafatan.
Inni garuu garaa isaatti gaddee hafuura dheeraa baafatee, "Dhaloonni si'anaa maaliif milikkita gaafata? Ani dhuguman isiniin jedha, milikkinni dhaloota si'anaaf matumaa hin kennamu" jedhe.
Isaan dhiisees ammoo bidiruu yaabbatee gara gamaatti sokke.

Bartoonni yommuu adeeman buddeena tokkicha bidiruu keessaa of biraa qabu turan malee, buddeena biraa fudhachuu hin yaadanne.
Yesus isaan akeekkachiisee, "Ilaalladhaa! Raacitii warra Fariisotaa fi raacitii Herodis irraa of eeggadhaa!" jedhe.
Isaan immoo dudubbatanii, "Isa nuyi buddeena hin qabneef akkas jedha" waliin jedhan.
Inni kana baree, "Maaliif waa'ee buddeena dhabuu keessaniitti hiiktanii dudubbattu? Isin amma iyyuu yaadatti hin fudhattanii yookiis hin hubattanii ree? Sammuu keessantu duudee?
Ija utuu qabdanii hin argitanii ree? Gurras utuu qabdanii hin dhageessanii ree? Hin yaadattanisii ree?
Yeroo ani buddeenan shanan namoota kuma shaniif cabse, hurraa isaa gundoo meeqa guutuu fuutan?" isaaniin jedhe; isaan immoo, "Kudha lama" jedhaniin.
Itti fufee, "Yeroo ani buddeenan torban namoota kuma afuriif cabse immoo hurraa isaa gundoo gurguddaa meeqa guuttanii fuutan?" jedheen; yommus isaan, "Torba" ittiin jedhan.
Yoos, "Isin amma iyyuu hin hubattanii?" isaaniin jedhe.

Kana booddee Betsayidaa dhufan. Achittis jarreen tokko namicha jaamaa tokko gara Yesus fidanii, akka inni harkaan isa qaqqabuufis kadhatan.
Kana irratti inni namicha jaamaa sana harka qabee ganda keessaa diidatti baasee, ija namichaatti tuttufee, harka isaas irra kaa'ee, "Waa arguu in dandeessaa?" jedhee, gaafate.
Namichi immoo ilaalee, "Namoota arguu nan danda'a, akka adeemanis nan arga, garuu mukkeetii anatti fakkaatu" jedhe.
Inni ammas harka isaa ija namichaa irra kaa'e, yommus iji namichaa fayyee, hubatee ilaalee waan hundumaas ba'eessa godhee arge.
Kana booddee Yesus, "Gandichatti hin deebi'in iyyuu" jedhee namicha gara mana isaatti erge.

Kana booddee Yesus bartoota isaa wajjin ba'ee, gara gandeen naanna'aa mandara Qiisaariyaa Filiphos dhaqe. Karaattis, "Namoonni eenyu anaan jedhu?" jedhee bartoota isaa gaafate.
Isaan yommus, "Yohannis cuuphaa siin jedhu, kaan immoo Eliyaas raajicha siin jedhu, kaanis raajota keessaa tokko siin jedhu" jedhaniii deebisaniif.
Inni immoo, "Isinoo, eenyu anaan jettu?" jedhee isaan gaafate. Phexros deebisee, "Ati Masiihicha" jedheen.
Yeroo sanatti inni waa'ee isaa nama tokkotti illee akka hin himne cimsee isaan gorse.

Yesusis, "Ilmi namaa maanguddootaa fi luboota warra angafootaatiin, barsiisota seeraatiin guddaa dhiphachuunii fi raawwatee tuffatamuun, du'atti kennamuun in ta'a; guyyaa sadii booddee garuu du'a keessaa in ka'a; jedhee isaan barsiisuutti ka'e.
Inni dubbii kana mul'inatti dubbate; Phexros immoo gara bukkeetti isa qabee, cimsee isa gorsuutti ka'e.
Inni garuu garagalee bartoota isaas ilaalee, Phexrosin ifatee, "Na duraa turi Seexana nana! Ati kan namootaa malee kan Waaqayyoo hin yaaddu" jedheen.
Inni tuuta jaraa bartoota isaatii wajjin ofitti waamee, "Namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra kaa'atee, ana duukaas haa bu'u!
Namni jireenya isaa oolfachuu yoo barbaade, jireenyi isaa duraa in fudhatama; namni anaa fi wangeelaaf jedhee jireenya isaa kennu immoo isa in oolfata.
Namni biyya lafaa guutummaatti buufatee, lubbuu isaa garuu yoo dhabe, bu'aan isaa maali ree?
Namni gatii lubbuu isaa maal kennuu danda'a ree?
Nama dhaloota garagaggalaadhaa fi cubbamaa kana keessatti anatti, dubbii koottis yeella'utti, ilmi namaa ulfina abbaa isaatiin qulqulloota ergamootaa wajjin yommuu dhufu isatti in yeella'a" jedhe.


Kana booddee Yesus, "Dhuguma, dhuguman isinitti hima, namoota as dhaabatanii jiran keessaa, kaan utuu hin du'in, mootummaan Waaqayyoo humnaan dhufee arguuf jiru" jedhe.

Guyyaa ja'a booddees, Yesus Phexrosii fi Yaaqoobin Yohannisinis fudhatee, ol gara gaara dheeraa tokkootti kophaatti isaan baase; inni bifa ulfina isaatiin isaanitti mul'ate.
Uffanni isaas miiccituun lafa irraa akkas calaqsiisuu akka hin dandeenyetti adii calaqqisaa ta'e.
Eliyaasii fi Museen achitti isaanitti mul'atanii, Yesusii wajjin dubbachaa turan.
Phexros gidduutti, "Yaa barsiisaa! Asitti argamuun keenya attam gaarii dha! Kottaa asitti godoo sadii, tokko siif, tokko Museedhaaf, tokkos Eliyaasiif in ijaarraa" jedhee Yesusitti dubbate.
Bartoonni sun baay'ee sodaatanii waan turaniif, inni maal akka dubbatu hin beeku ture.
Yommus duumessi dhufee hunduma isaaniitti uffise; sagaleenis duumessicha keessaa dubbatee, "Kun ilma koo isa ani jaalladhu, isa dhaga'aa!" jedhe.
Bartoonni battaluma sana naannoo isaanii yommuu ilaalan Yesusin duwwaa of biratti argan malee, deebi'anii nama tokko iyyuu achitti hin argine.
Isaan gaaricha irraa utuu gad bu'uutti jiranii Yesus, "Ani ilmi namaa du'ee warra du'an keessaa utuun hin ka'in, waan argitan nama tokkotti iyyuu hin himinaa!" jedhee bartoota isaa abboome.
Isaan immoo dubbii isaa fudhatanii, "Warra du'an keessaa ka'uun maal inni?" jedhanii wal gaggaafatan.
Achumaanis, "Maaliif barsiisonni seeraa, 'Eliyaas dura dhufuutu ta'a' jedhu?" jedhanii Yesusin gaafatan.
Yesus deebisee, "Waan hundumaa iddootti deebisuudhaaf Eliyaas duraan dursee in dhufa illeetii, haa ta'u iyyuu malee, ilmi namaa baay'ee dhiphachuuf jira, tuffatamuufis jira, jedhamee waa'ee kootiif attamitti caafame ree?
Ani garuu isinittan hima, Eliyaas dhufeera; akkuma waa'ee isaatiif caafamee jiruttis, jarreen tokko waanuma jaallatan isa irratti raawwatan" isaaniin jedhe.

Isaan gara bartoota warra kaanii yommuu dhufa namoonni baay'een isaanittti naanna'anii, barsiisonni seeraa tokkos isaanitti utuu falmanii argan.
Namoonni hundinuu akkuma Yesusin arganiin raajeffatanii, gara isaatti fiiganii nagaa gaafatan.
Inni immoo, "Maal isaanitti falmitu?" jedhee isaan gaafate.
Yommus tuuta sana keessaa namni tokko deebiseefii" Barsiisa! Ilma koo isa hafuura didaadhaan qabame gara keetti fideera.
Hafuurichis iddoodhuma isa qabutti lafaan isa dha'a; gurbichi immoo hoomacha afaaniin in yaasa, ilkaan in qara, dhagni isaas qaratti in goga. Ani illee akka isaan hafuuricha baasaniif bartoota kee gaafadheera isaan garuu isa baasuu hin dandeenye" jedhe.
Yesus deebisee, "Isin yaa dhaloota hin amannee nana, hamma yoomiittan isin bira jiraadha? Hamma yoomiittis ba'aa anatti taatu? Gara kootti isa fidaa!" isaaniin jedhe.
Yommus isaan gurbicha gara Yesusitti fidan. Hafuurichi immoo Yesusin yommuu arge, gurbicha wixxifachiisee lafaan dha'ee, gangalachiisees hoomacha afaaniin baase.
Yesus, "Kun isa qabuun isaa erga yoomiitii?" jedhee abbaa gurbichaa gaafate. Inni immoo deebisee, "Mucummaa isaatii jalqabe.
Yeroo baay'ees isa balleessuudhaaf jedhee ibidda keessa, bishaan keessas buuseera; garuu waan tokko gochuu yoo dandeesse, nuuf oo'ii nu gargaari!" jedhe.
Yommus, Yesus, "Yoo dandeesse jettee? Nama amanuuf wanti hundinuu in danda'ama" jedheen.
Achumaan abbaan mucichaa sagalee isaa ol fudhatee, "Nan amana, amanti-dhabina kootti na gargaari!" jedheen.
Yesus immoo namoonni akka itti dacha'an argee, hafuuricha hamaa  sana ifatee, "Ati hafuura didaadhaa fi duudaa nana! Sin abbooma" isa keessaa ba'i deebites itti hin galin!" ittiin jedhe.
Hafuurichi mucicha iyyisiisee baay'ees erga wixxifachiisee booddee keessaa in ba'e; yommus gurbichi akka waan du'ee taanaan, namoonni baay'een "Du'eera" jedhan.
Yesus garuu harka gurbichaa qabee lafaa ol isa kaase, innis in ka'e.
Yesus erga manatti ol galee booddee, bartoonni isaa kophaatti, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
Inni immoo deebisee, "Inni akkasii kun kadhataan,[soomuudhaanis] malee, waan biraatiin baafamuu hin danda'u" isaaniin jedhe.

Ergasii isaan achii adeemanii kutaa biyya Galiilaa keessa darban; Yesus immoo namni tokko illee kana akka beeku hin barbaadne.
Inni, "Ilmi namaa harka namootaatti dabarfamee in kennama, isaan isa in ajjeesu; inni garuu ajjeefamee guyyaa sadii booddee in ka'a" jedhee bartoota isaa barsiisaa ture.
Bartoonni garuu dubbii isaa hin hubanne, isa gaafachuus in sodaatan.

Kana booddee isaan Qifimaahoom in dhaqan. Erga mana ga'ee immoo Yesus, "Karaa irratti maal walii wajjin dudubbachaa turtan?" jedhee isaan gaafate.
Isaan garuu, eenyutu caalinna laata, jedhanii karaa irratti walii wajjin dudubbachaa waan turaniif, calluma jedhan.
Inni erga taa'ee, warra kudha lamaan ofitti waamee, "Namni dura ta'uu barbaadu nama hundumaa booddee ta'uutu irra jira, nama hundumaafis hojjechuutu irra jira" jedhe.
Yeroo sanatti inni mucaa tokko ofitti waamee, isaan dura dhaabachiisee ofitti qabee ammatees; bartoota isaatiin immoo,
"Mucaa akkasii tokko maqaa kootiin kan simu ana sima, kan na simu immoo isa na erge in sima malee, ana simuu isaa miti" jedhe.

Yohannis yommus Yesusiin,"Yaa barsiisaa, namni tokko utuu inni maqaa keetiin hafuura hamaa baasuu arginee, waan inni nu duukaa hin bu'iniif isa dhowwine" jedhe.
Yesus garuu, “Isa hin dhowwinaa, namni maqaa kootiin hojii aangoo hojjetee, dafee immoo waa'ee koo hamaa dubbachuu danda'u in jiru'o.
Namni nuun hin mormine gara keenya in ta'a.
Ani dhuguman isinitti hima, isin kan Kristos waan taataniif namni bishaan dhugaatii willee tokko isinii kenne gatii isaa hin dhabu" jedhe.

Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee galaana keessatti utuu darbatamee isaa wayya ture.
Harki kee yoo sigufachiise of irraa mur; harka lachuu qabaattee gara qilillee ibidda hin dhaamnee dhaquu kee mannaa, harkuma tokko qabaattee jireenyatti galuu siif wayya.
[Qilillee sana keessaa raammoon nama nyaatu hin du'u, ibiddi isaas hin dhaamu.]
Miilli kee yoo sigufachiise of irraa muri; miilla lachuu qabaattee qililleetti darbatamuu kee mannaa, miilla tokko qabaattee jireenyatti galuu siif wayya;
[Qilillee sana keessaa raammoon nama nyaatu hin du'u, ibiddi isaas hin dhaamu.]
Iji kee yoo si gufachiise of keessaa baasi; ija lachuu qabaattee qililleetti darbatamuu kee mannaa, ija tokko qabaattee mootummaa Waaqayyootti galuu siif wayya.
Qilillee sana keessaa raammoon nama nyaatu hin du'u, ibiddi isaas hin dhaamu.
"Hundumtinuu ibiddaan in miyaa'a [qalmis soogiddaan miyeeffama].
Soogiddi waan ba'eessa, soogiddi garuu miyaa yoo of keessaa dhabe, maaliin deebiftanii isa miyeessitu ree? Soogidda of keessaa qabaadhaa, walii keessaniifis nagaa qabaadhaa!" jedhe.


Yesus iddoo sanaa ka'ee gara kutaa biyya Yihudaa fi gama Yordaanos dhaqe. Namoonni ammoo gara isaatti dachaanaan, akkuma amala isaatii inni isaan barsiise.
Yommus warri Fariisotaa dhufanii isa qoruudhaaf, "Namni tokko haadha manaa isaa baasuun seeraa?" jedhanii gaafatan.
Inni immoo deebisee, "Museen maal isin abboome?" isaaniin jedhe.
Yommus isaan, "Museenoo Caaffata ittiin ishee hiiku kenneefii yoo hiike in ta'a' jedheera" jedhan.
Yesus garuu, "Sababii  a-jabina keessaniif inni abboommii kana isiniif caafe.
Jalqaba uumamaatti garuu, 'Waaqayyo dhiira, dubartiis in uume;
'Sababii kanaaf dhiirri abbaa isaa fi haadha isaa in dhiisa [haadha manaa isaattis in maxxana]
isaan lachanuus foon tokko in ta'u. Egaa isaan lama miti, foon tokko malee.
Kanaafis waan Waaqayyo walitti qabsiise, namni gargar hin baasin!" isaaniin jedhe.
Mana keessatti immoo bartoonni waa'ee dubbii kanaa isa gaafatan.
Inni immoo, "Eenyu illee haadha manaa isaa baasee kan biraa yoo fuudhe, ejjee, isheetti yakkeera;
isheenis abbaa manaa ishee hiiktee kan biraatti yoo heerumte, in ejjiti" isaaniin jedhe.

Yesus harka isaa akka isaan irra kaa'uuf namoonni tokko mucoolii gara isaatti in fidan; bartoonni immoo ifatanii isaan dhowwan.
Yesus garuu yommuu kana arge aaree, bartoota isaatiin, "Lakkisaa mucooliin gara koo haa dhufan, hin dhowwinaa! Mootummaan Waaqayyoo warra akkasiitiif ta'a.
Ani dhuguman isinitti hima, eenyu illee mootummaa Waaqayyoo akka mucaan simatutti kan hin simanne, itti hin galu" jedhe.
Mucooliis ammatee harka isaas mataa isaanii irra kaa'ee isaan eebbises.

Yesus adeemuudhaaf karaa irra yommuu bu'utti, namichi tokko itti fiigee, fuula isaa durattis jilbeenfatee, "Yaa barsiisaa gaarii! Jireenya barabaraatti galuudhaaf maal gochuutu anaaf ta'a?" jedhee gaafate.
Yesus immoo, "Maaliif gaarii naan jetta? Waaqayyo isa tokkicha duwwaa malee, namni gaariin tokko illee hin jiru.
Abboommiin, 'Hin ajjeesin, hin ejjin, hin hatin, sobaan nama irratti dhugaa hin ba'in, gowwoomsaadhaan hin fudhatin, abbaa kee fi haadha keef ulfina kenni! akka jedhu in beekta" jedheen.
Namichi immoo deebisee, "Barsiisa! Kana hundumaa ijoollummaa kootii jalqabee raawwadheera" jedheen.
Yesus ilaalee isa jaallatee, "Waan tokkotu si duraa hir'ata. Dhaqii, waan qabdu gurgurii, warra deegaadhaafis kenni, waaqa irratti badhaadhummaa in qabaatta; isa booddee immoo kottuu ana duukaa bu'i!" jedheen.
Namichi kana yommuu dhaga'e qabeenya guddaa qaba waan tureef, bifni isaa geddaramee, gaddees achii adeeme.
Yesus yommus naannoo isaa ilaalee bartoota isaatiin, "Warra qabeeyyiidhaaf mootummaa Waaqayyootti galuun attam rakkisaa dha!" jedhe.
Bartoonni isaa dubbii isaatti na'anii dinqifatan. Yesus garuu ammas, "Ijoollee! [Warri qabeenya isaanii amanatan] mootummaa Waaqayyootti galuun attam dhiphuu dha!
Sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
Kana irratti isaan gar-malee na'anii dinqifatanii, "Egaa eenyutu fayyuu danda'a ree?" jedhaniin.
Yesus immoo gara isaanii ilaalee, "Namootaaf hin danda'amu, Waaqayyoof garuu akkas miti; Waaqayyoof wanti hundinuu in danda'ama" jedhe.
Phexros kana irratti, "Kunoo, nuyi hundumaa dhiifnee si duukaa buuneerra" jedheen.
Yesus immoo deebisee, "Dhuguman isinitti hima, eenyu illee mana yookiis obboloota yookiis obboleettota yookiis haadha, yookiis abbaa yookiis ijoollee yookiis araddaa anaa fi wangeelaaf jedhee kan dhiise,
bara jireenya isaatti ari'atamuudhaan yoo ta'e iyyuu manneen, obboloota, obboleettota, haadhota, ijoollota, araddaas dachaa dhibba in argata, bara dhufuttis jireenya bara baraatti in gala.
Garuu baay'een warra dura jiran keessaa warra hundumaa booddee kan ta'an jiru, warra hundumaa booddee jiran keessaas warra duraa kan ta'an jiru" jedhe.

Isaan gara Yerusaalem dhaquudhaaf karaa irra yommuu bu'an, Yesus isaan dura in adeema ture. Bartoonni na'anii dinqifachaa, warri isaan duukaa bu'anis sodaachaa in adeemu toran. Inni immoo warra kudha lamaan ammas kophaatti fuudhee, waan isatti dhufuudhaaf jiru isaanitti himuutti ka'e;
"Kunoo, gara Yerusaalemitti ol ba'uu keenya! Ilmi namaa luboota warra angafootaatti, barsiisota seeraattis dabarfamee in kennama; isaan immoo yakka du'aa itti muranii, saba Waaqayyoo warra hin ta'initti dabarsanii isa in kennu;
jarri itti in ga'isu, itti in tufu, in reebu, in ajjeesus; inni immoo guyyaa sadii booddee du'aa in ka'a" jedhe.

Yaaqoobii fi Yohannis, ilmaan Zabdewos gara Yesusitti dhi'aatanii, "Barsiisa! Waan nuyi si kadhannu akka nuuf gootu in barbaanna" jedhaniin.
Inni immoo, "Maal akkan isiniif godhu barbaaddu?" isaaniin jedhe.
Yommus isaan deebisanii, "Ulfina keetti abbaan tokko gara mirga kee inni kaan immoo gara bitaa kee akka teenyu nuuf kenni!" jedhaniin.
Yesus garuu, "Waan kadhattan hin beektan! Xoofoo dhiphinaa ani keessaa dhuguuf jedhu keessaa dhuguu in dandeessuu? Cuuphaa ani ittiin cuuphamuuf jedhus cuuphamuu in dandeessuu?" isaaniin jedhe.
isaan immoo, "In dandeenya" jedhaniin. Yesus garuu, "Xoofoo ani keessaa dhuguuf jedhu keessaa dhuguuf jirtu, cuuphaa ani ittiin cuuphamus cuuphamuuf jirtu.
Mirga koo yookiis bitaa koo taa'uu garuu kennuun kan koo miti; taa'umsi sun warra kanaan dura qopheeffameefiif ta'a" isaaniin jedhe.
Bartoonni warri kaan kurnan yommuu kana dhaga'an, Yaaqoobii fi Yohannisitti aaruutti ka'an.
Yesus yommus gara isaatti isaan waamee, "Warri saba biyya lafa kanaa abboomuutti beekaman, gooftummaadhaan akka isaan seerratan isin iyyuu in beektu; gurguddoonni isaaniis aboo isaanii isaan irratti argisiisu.
Isin gidduutti garuu akkas hin ta'u; eenyu illee isin keessatti guddaa ta'uu kan barbaadu, hojjetaa keessan ta'uutu isa irra jira.
Eenyu illee isin keessaa dura ta'uu kan barbaadu, hundumaaf garbicha ta'uutu isa irra jira.
Ilmi namaa hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eetiif kennuuf dhufe malee" jedhe.

Ergasii isaan Yerikoo dhufan, Yeroo Yesus bartoota isaatii fi tuuta sonaan baay'ee wajjin Yerikoodhaa ba'ee adeemuuf jedhetti, Barxiimewos ilmi Ximeewos, namichi jaamaan tokko, karaa bukkee taa'ee in kadhata ture.
Yesus nama biyya Naazireet ta'uu isaa yommuu dhaga'e, iyyee, "Yesus! Ilma Daawit na maari!" jedhe.
Namoonni baay'een calluma jechisiisuudhaaf isa ifatan; inni garuu ittuma caalchisee iyyee, "Ilma Daawit, na maari!" jedhe.
Yesus yommus dhaabatee, "Waamaa!" jedhe. Isaan immoo namicha jaamaa sana waamanii, "Jabaadhu, ka'i! Si waama!" jedhaniin.
Kanaaf inni wayyaa isaa of irraa darbatee, utaalee ka'ee, gara Yesus dhufe.
Yesusis, "Maal akkan siif godhu barbaadda?" jedheen. Namichi inni jaamaan immoo deebisee, "Agartuu koo akka anaaf deebiftu, yaa barsiisaa!" jedheen.
Yesus immoo, "Karaa kee dhaqi, amantiin kee si fayyiseera!" jedhe. Achumaanis agartuun isaa deebi'eefii, karaattis isa duukaa bu'e.


Isaan Yerusaalemitti galuudhaaf Betfaageedhaa fi Bitaaniyaatti, gaara ejersaattis yommuu dhi'aatan, Yesus bartoota isaa keessaa lama ergee,
"Ganda fuullee keessan jiru sana dhaqaa, achumaanis akkuma gandichatti galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii fidaa.
Namni, 'Maaliif kana gootu?' yoo isiniin jedhe, 'Gooftaatu dhimma isaa qaba, inni utuu hin turin iddoodhuma kanatti in deebisa ittiin jedhaa" isaaniin jedhe.
Bartoonni yommus dhaqanii ilmoo harree [yaabbii] karratti hidhame, karaa irratti argatanii hiikan.
Warra achi dhaabatan keessaa immoo jarri tokko, "Maal gootu ilmoo harree kana hiiktu?" isaaniin jedhan.
Bartoonni immoo isa Yesus jedhe isaanitti himnaan, jarri isaan dhiisan.
Ilmoo harree sanas Yesusiif fidanii, uffata isaanii irra buusan; innis irra taa'e.
Namoonni baay'een uffata isaanii, warri biraa immoo damee baala-qabeessa bakkeedhaa kukkutanii karaa inni irra darbu irra afan.
Warri dura adeemanii fi warri duukaa bu'an sagalee isaanii ol fudhatanii, "Hosaa'inaa! Inni maqaa Waaqayyo gooftaatiin dhufu galateeffamaa dha.
Mootummaan Daawit abaabilii keenyaa inni dhufu galateeffamaa dha! Hosaa'inaa ol waaqa gubbaatti" jedhan.
Yesus Yerusaalemitti mana qulqullummaatti galee waan hundumaa ilaale; galgalaa'uus jalqabnaan bartoota kudha lamaanii wajjin gara Bitaaniyaatti ba'e.

Borumtaas isaan Bitaaniyaadhaa yommuu ba'an Yesus in beela'e.
Muka harbuu baala qabu tokkos fagootti argee, ija irraa argadha laataa? jedhee dhaqe. Inni mukicha bira ga'ee baala malee waanuma tokko irraa dhabe; yeroon isaa yeroo harbuun ija itti godhatu hin turre.
Yesus yommus mukichaan, "Homtinuu deebi'ee ija si irraa hin nyaatin bara baraan" jedhe; bartoonni isaas kana jechuu isaa dhaga'an.

Isaan Yerusaalemin in ga'an; Yesus yommus mana qulqullummaatti galee warra mana qulqullummaa keessatti bitanii fi warra gurguran gad baasuutti ka'e, gabatoota warra horii callaa gegeddaraniitii fi taa'umsa warra gugee gurguranii gad gara galche.
Homtinuu mi'a baatee mana qulqullummaa keessa ba'ee akka adeemuuf karaa hin laanneef.
Yesus isaan barsiisee 'Manni koo saba hundumaatiif, mana kadhataa jedhamee in waamama kan jedhu hin caafamnee ree? Isin garuu holqa hattuu isa godhattan" isaaniin jedhe.
Luboonni warri angafoonnii fi barsiisonni seeraas waa'ee dubbii kanaa dhaga'anii, karaa ittiin isa balleessan barbaadan; barsiifni isaa garaa namoota hundumaa rukutee waan tureef, isa in sodaatu turan.
Yommuu galgalaa'es Yesusii fi bartoonni isaa mandaricha keessaa ba'an.

Ganama obboroodhaan utuu darbanii harbuun sun hundeedhumaan akka gogee argan.
Phexros yommus waan ta'e yaadatee, "Barsiisa! Ilaa harbuun ati abaarte gogeera" jedhe.
Yesus immoo deebisee, "Waaqayyotti amantii qabaadhaa!
Dhuguman isiniin jedha, namni garaa isaatti utuu hin mamin gaara kanaan, ol kaafami, galaanattis darbatami!' jedhe, waan inni jedhus akka ta'uuf yoo amane, in ta'aaf.
Kanaaf isinittan hima! waan kadhattan waan gaafattanis hundumaa akka waan fudhataniitti lakkaa'aa amanaa, isiniif ta'uufis jira!
Kadhachuuf yommuu dhaabattan, abbaan keessan inni waaqa irraa yakka keessan akka isiniif dhiisutti, namni tokko waa isinitti yakkee yaada keessan miidheera yoo ta'e dhiisaaf!
Isin yoo dhiisuu dhaabaattan garuu abbaan keessan inni waaqa irraas yakka keessan isiniif hin dhiisu]" jedhe.

Isaan ammas Yerusaalem dhaqan; Yesus mana qulqullummaa keessa utuu deddeebi'uu, luboonni warri angafoonnii fi barsiisonni seeraa maanguddoonnis gara isaa dhufan.
Yesusiin, "Gooftummaa maaliitiin kana hundumaa goota? Yookiis kana hundumaa akka gootuuf eenyutu gooftummaa kana siif kenne?" jedhan.
Yesus immoo deebisee, "Ani dubbii tokkon isin gaafadha, anaaf deebisaa! Anis gooftummaa maaliitiin kana hundumaa akkan godhu isinitti nan hima.
Cuuphaan Yohannis cuuphe Waaqayyo biraa moo, nama biraa abboomame? Anaaf deebisaa!" isaaniin jedhe.
Isaan yommus walitti dudubbatanii, "'Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha;
egaa attamitti, 'Nama biraa abboomame' jenna ree?" jedhan. Namoonni hundinuu Yohannisin raajiitti waan fudhataniif tuuta jaraa in sodaatu turan.
Kanaaf, "Nuyi hin beeknu" jedhanii Yesusiif, deebisan. Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.



Yesus fakkeenyaan isaanitti dubbachuutti ka'e; "Namni tokko mukkeetii waynii baay'ee lafa isaa irra dhaabe. Naannoo isaatti dallaa dhagaa ijaaree, boolla isa keessatti ija isaa cuunfan qotee, siree irra taa'anii eegan ijaare. Namoota hojjetanii eeganii, isaa wajjin ija isaa irraa hirmaatanitti kennatee, biyya tokko dhaqe.
Yeroon isaa yommuu ga'e, ija mukkeetii waynichaa irraa waa biraa argachuudhaaf hojjetaa isaa gara warra waynicha eeganiitti erge.
Isaan garuu hojjeticha qabanii, reebanii harka isaa duwwaa isa gaddhiisan.
Ammas hojjetaa kan biraa isaanitti erge; isaan immoo mataa isaa mammadeessanii, isa salphisan.
Ammas kan biraa itti erge, isa immoo in ajjeesan. Akkanumas kan biraa baay'ee itti erginaan, kaan reebanii, kaan immoo ajjeesan.
Amma illee nama tokko qaba ture, innis ilma isaa isa jaallatamaa dha. Dhuma irratti, 'Ilma koo safeeffachuuf jiru' jedhee, isa gara isaaniitti erge.
Warri waynicha eegan sun garuu, 'Isa kana abbaa waynichaa kan dhaalu, kottaa isa in ajjeefnaa, dhaalli isaas nuuf in ta'a!' waliin jedhan.
Akkasitti butanii, isa ajjeesanii, reeffa isaa dhaabaa waynichaa keessaa gad baasnii gatan.
"Abbaan waynichaa maal godha laata ree? In dhufa, warra eegduu in balleessa, waynicha immoo kan biraatti in kennata.
Isin caaffata qulqullaa'aa keessaa hin dubbifnee ree ? Dhagichi, mana ijaartuun tuffatan, inni dhagaa mataa golee qajeelchu ta'e;
kun gocha gooftaa ti, ija keenyattis dinqii dha' kan jedhu caafameera" jedhe.
Yommus fakkeenya kana waa'ee isaaniitiif akka dubbate waan baraniif, Yesusin qabuu yaalan; garuu tuuta sana sodaatanii, isa dhiisanii adeeman .

Waan inni dubbatuun isa qabuudhaaf jedhanii warra Fariisotaa fi garee Herodis keessaa jara tokko Yesus itti ergan.
Warri ergaman dhufanii, "Yaa barsiisaa! Ati dhuga-qabeessa akka taate nuyi in beekna, nama tokko illees hin sodaattu, karaa Waaqayyoo dhugaadhaan barsiifta malee, nama wal hin caalchiftu. Egaa mootii warra Roomaaf gibira baasuun seera moo seera miti? Gibira baafnuu fi moo dhiifnu?" jedhaniin.
Inni garuu of arguu dhabina isaanii baree, "Maaliif na qortu? Horii ittiin bittanii gurgurtan tokko naa fidaa, nan ilaalaa!" ittiin jedhe.
Isaan yommus tokko itti fidan; inni immoo, "Kun bifa eenyuu ti? Caaffata eenyuutis?" jennaan, isaan immoo, "Kan mootii Roomaa ti" ittiin jedhan.
Kanaaf Yesus, "Yoos immoo mootichaaf, kan fudhachuun isaaf ta'u kennaa, Waaqayyoofis kan fudhachuun isaaf ta'u kennaa!" isaaniin jedhe; kana irratti isaan isa raajeffatan.

Ergasii Saduqoonni warri du'aa ka'uun hin jiru jedhan gara Yesus dhufanii, gaaffii isa gaafatan.
"Yaa barsiisaa! 'Namni tokko niitii fuudhee dhala utuu hin godhatin ishee irraa yoo du'e, obboleessi isaa niitii sana fuudhee sanyii obboleessa isaatiif haa dhaabu!' jedhee, Museen seera keessatti nuuf caafeera.
Obboloota torbatu turan; inni angafni niitii fuudhe; yeroo du'e garuu dhala hin godhanne.
Inni lammaffaani; ishee fuudhee, utuu dhala hin "'godhatin du'e; inni sadaffaanis akkasuma ishee fuudhee irraa du'e.
Isaan torbanuus dhala hin godhanne; hundumaa booddee immoo dubartittiin in duute.
Isaan torbanuu niitummaatti ishee fuudhaniiru'otii, guyyaa warri du'an ka'anitti isaan keessaa isa kamiif haadha manaa ta'uuf jirti ree?" jedhan.
Yesus deebisee, "Akkas dubbachuu keessaniin irraa kaattaniittu; kunis caaffata qulqullaa'aa yookiis humna Waaqayyoo isa isin hin beekne kanaaf, mitii ree?
Yeroo du'aa ka'anitti akka ergamoota Waaqayyoo warra waaqa keessaa in ta'u malee, hin fuudhan, hin heerumanis.
Waa'ee warri du'an kaafamuu garuu macaafa Musee keessaa hin dubbifne moo ree? Inni waa'ee daggala boba'uu yommuu dubbate, Waaqayyo Museedhaan maal akka jedhe in hima,
Ani Waaqayyo isa kan Abrahaam,
Waaqayyo isa kan Yisihaq,
Waaqayyo isa kan Yaaqoobis' jedhe.
Inni Waaqayyo warra du'anii miti, Waaqayyo warra jiraatanii ti malee; kanaaf baay'ee irraa kaattaniittu" isaaniin jedhe.

Barsiisota seeraa keessaa tokko yeroo isaan waliin morkatan dhaga'ee, Yesus deebii gaarii akka deebiseef yommuu arge gara isaatti dhi'aatee, "Abboommiin inni hundumaa irra caalu isa kam?" jedhee, gaaffii isa gaafate.
Yesus deebisee, "Inni hundumaa irra caalu, 'Dhaga'i, yaa Israa'el! Gooftichi Waaqayyo keenya kophaa isaa gooftaa dha.
Atis Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaan, humna kee guutuudhaanis jaallachuutu siif ta'a'!
Inni lammaffaan immoo 'Nama, akka mataa keetiitti jaallachuutu siif ta'a'! isa jedhuu dha. Abboommiin isaan kana irra caalu kan biraa hin jiru" jedhe.
Barsiisichi seeraa sun immoo, "Ba'eessa dubbatte yaa barsiisaa! 'Inni tokkicha, isa malee kan biraa hin jiru' isa jette dhugaa dubbatte.
Isas garaa guutuudhaan, qalbii guutuudhaan, humna guutuudhaanis jaallachuun, nama akka mataa ofiitti jaallachuun, guutummaa qalma gubamuu fi aarsaa hundumaa irra guddaa in caala" jedheen.
Ogummaadhaan akka inni deebiseef yommuu arges Yesus, "Ati mootummaa Waaqayyoottii fagoo miti" ittiin jedhe. Kana booddees namni tokko illee gaaffii isa gaafachuudhaaf ija hin jabaanne.

Mana qulqullummaa keessattis utuu barsiisuu Yesus, "Attamitti barsiisonni seeraa 'Masiihiin ilma Daawit' jechuu danda'u?
Daawit ofii isaatii immoo hafuura qulqulluudhaan geggeeffamee, Gooftichi gooftaa kootiin, diinota kee miillan kee jala hamma ani siif kaa'utti gara mirga koo taa'i! jedheera' jedhe.
Egaa Daawit ofii isaatii 'Gooftaa koo' jedhee erga isa waamee, attamitti immoo ilma isaa ta'a ree?'" jedhe. Yommus tuuti sonaan baay'een gammachuudhaan isa in dhaggeeffatu turan.

Barsiisa isaa keessatti immoo Yesus, "Barsiisota seeraa warra wayyaa dhedheeraa uffatanii lafaan haraa naanna'an, gabaa keessattis namoonni gugguufanii akka nagaa isaan gaafatan jaallatan,
akkasumas mana sagadaa keessaa taa'umsa olaanu, lafa cidhaattis iddoo ulfinaa warra fo'atan irraa of eeggadhaa!
Isaan kun warra fucha eeggatanii bultoo haadha hiyyeessaa duraa fixanii, fakkeessaadhaaf immoo kadhata isaanii dheeressanii dha. Egaa isaan kanatti yakka caalaatu itti murama" jedhe.

Al tokko Yesus fuullee qodaa buusii taa'ee, yeroo namoonni horii qodaa buusii sana keessa buusan in ilaala ture; namoonni warri badhaadhonni baay'een horii baay'ee keessa buusan.
Haati hiyyeessaa tokkos dhuftee, horii sibiilaa diddiimtuu kan akka saantiima lamaa qodicha keessa buufte.
Yommus inni bartoota isaa ofitti waamee, "Dhuguman isinitti hima! Haati hiyyeessaa kun warra qodaa buusii sana keessa horii buusan hundumaa caalaa buufteetti.
Isaan kun hundinuu bultoo isaanii irraa hafee kan kaa'atan keessaa qodaa buusii keessa buusan; isheen kun garuu danuu hiyyuma ishee keessaa, bultoo isheetiif waan qabdu hundumaa qodicha keessa buufte" jedhe.


Akkuma Yesus mana qulqullummaa keessaa ba'een, bartoota isaa keessaa inni tokko, "Barsiisa, mee dhagaa gurguddaa kana, ijaarsa babba'eessa kanas ilaali!" ittiin jedhe.
Yesus deebisee, "Ijaarsa gurguddaa kana ilaaltaa? Iddoo kanatti dhagaan in diigama malee, tokko illee wal irratti hin hafu" jedheen.

Yesus gaara ejersaa gubbaa gara mana qulqullummaatti garagalee utuu taa'uu, Phexros, Yaaqoob, Yohannisii fi Indriiyaas kophaatti isa gaafatan,
"Nutti himi, kun yoom ta'a? Wanti kun hundinuu yommuu raawwatamuuf jedhu immoo milikkinni isaa maali?" jedhan.
Yesus immoo; Homtinuu akka isin hin wallaalchifnetti akeekkadhaa!
Baay'een, 'Ani Kristos' jechaa maqaa kootiin in dhufu, namoota, baay'ees in wallaalchisu.
Lolaa fi oduu lolaa yommuu dhageessan hin na'inaa, kan akkasii kun ta'uun irra jira; kun garuu amma illee dhuma isaa miti.
Sabni saba irratti, mootummaanis mootummaa irratti in ka'a; socho'i lafaa iddoo adda addaatti, beellis in ta'a; wanti kun garuu jalqaba ciniinsuu ti.
"Garuu of eeggadhaa, isaanoo yaa'ii garaa garaatti dabarsanii isin in kennu, manneen sagadaa keessattis in reebamtu, anaaf jettanii fuula abboota biyyaa, fuula moototaa duras in dhaabattu; kunis dhugaa isaanitti in ba'a.
Duraan dursee wangeelli saba hundumaatti lallabamuun in ta'a.
Isaan dabarsanii isin kennuudhaaf yammuu isin geessan, isa dubbachuuf jirtaniif dura hin yaadda'inaa! Waanuma yeroo sanatti isiniif kennamu dubbadhaa malee; isintu dubbata miti'o, hafuura qulqulluutu dubbata malee.
Yommus obboleessi obboleessa du'atti dabarsee in kenna, abbaanis mucaa isaa, ijoollonnis warra isaanii irratti ka'anii isaan in ajjeesisu.
Anaaf jettanii hundumaa biratti kan jibbamtan in taatu; namni hamma dhumaatti jabaatee dhaabatu garuu in fayya" isaaniin jedhe.

Yesus itti fufee, "Inni jibbisiisaan iddoo qullaa'aa xureessu sun, iddoo isaaf hin malle dhaabachuu isaa yommuu argitan namni kana dubbisu haa hubatu! warri Yihudaa jiran gara gaarotaatti haa baqatan!
Namni oobdii isaa keessa jiru deebi'ee, waa fudhachuudhaaf manatti ol hin lixin.
Lafa qotiisaa inni jirus wayyaa isaa fudhachuudhaaf hin galin.
Garuu dubartoota ulfaa fi warra hoosisaniif guyyoonni sun attam sodaachisoo dha.
Haa ta'u iyyuu malee, kun yeroo gannaatti akka hin taaneef kadhadhaa!
Guyyoonni sun guyyoota rakkinaa in ta'u; rakkinni akkasiis erga Waaqayyo biyya lafaa uumee jalqabee hamma ammaatti hin taane, deebi'ees hin ta'u.
Waaqayyo gooftaan guyyoota sana utuu gabaabsuu dhaabaatee, namni tokko iyyuu hin fayyu ture; amma garuu namoota fo'amaniif, isaanis warra inni ofiif fo'ateef jedhee, guyyoota sana in gabaabsa.
Yeroo sanatti namni, 'Ilaa Masiihiin as jira! Ilaa achi jira!' yoo isiniin jedhe hin amaninaa.
Masiihonni sobaatii fi raajonni sobaa ka'anii, yoo danda'ame warra Waaqayyoof fo'aman iyyuu wallaalchisuudhaaf, milikkitaa fi dinqii adda addaa in argisiisu.
Isin garuu akeekkadhaa! Ani duraan dursee waan hundumaa isinitti himeera" jedhe.

Yesus itti dabalee, "Guyyootuma sanatti rakkina kana booddee immoo biiftuun in dukkanoofti, jiinis ifa ishee hin laattu"'.
Urjoonni waaqa irraa in harca'u, humnoonni bantii waaqaa keessaas in raafamu.
Yommus ilmi namaa humna guddaadhaan ulfinaanis duummessootaan utuu dhufuu in argu.
Inni immoo ergamoota waaqa irraa ergee, warra Waaqayyoof fo'aman qixa arfanii, andaara lafaatii, andaara bantii waaqaatiis walitti in qaba" jedhe.

Yesus amma immoo, "Muka harbuu fakkeenya, godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
Akkasuma isinis immoo, kun hundinuu ta'uu isaa yommuu argitan, akka inni balbalatti dhi'aate beekaa!
Dhuguman isinitti hima, wanti kun hundinuu hamma raawwatamutti dhaloonni si'anaa kun hin darbu.
Waaqnii fi lafti darbuuf jiru; dubbiin koo garuu gonkumaa hin darbu" jedhe.

Yesus itti fufee, "Guyyicha sana yookiis yericha sana garuu abbaa koo duwwaatu beeka malee, ergamoonni waaqa irraa; ilmis, namni tokko illees kana hin beekan.
Akeekkadhaa, dammaqaas! Yerichi sun yoom akka ga'u hin beektan.
Kun akka nama mana isaa dhiisee, biyya fagoo dhaquudhaaf ka'ee ti. Inni hojjetoota isaatiif aboo kennee, tokkon tokkon isaaniitiif hojii hojii isaanii kenne; karra eegduudhaan immoo 'Hin dagatin dammaqi!' jedhee abboome.
Egaa dammaqaa! Abbaan manaa yoom akka dhufu, galgala dhufaa fi halkan walakkaa dhufaa, iyya indaanqoo dhufaa fi ganama dhufaa hin beektan.
Yeroo isin quba hin qabaatinitti yoo dhufe, utuu isin rafaa jirtanii akka isin hin argannetti,
kanan isiniin jedhus nama hundumaan nan jedha, dammaqaa!" isaaniin jedhe.


Ayyaanni Faasiikaa fi, ayyaanni Maxinoo guyyaa lamatti galee ture. Luboonni warri angafoonnii fi barsiisonni seeraa karaa ittiin Yesusin haxxummaadhaan qabsiisanii ajjeesan in barbaadu turan.
Isaan, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.

Yesus immoo, Bitaaniyaa mana Simoon isa lamxaa'ee turee keessa nyaataaf taa'ee utuu jiruu, dubartiin tokko urgooftuu dibataa makaa hin qabne baay'ee gati-jabeessas, hidda biqiltuu naardos jedhamu irraa kan hojjetame, shurrubbeetti qabattee dhufte; isheen shurrubbee sana cabsitee, urgooftuu sana mataa Yesus irratti naqxe.
Jarreen tokko garuu jibbanii, "Urgooftuun kun maaliif bade?
Urgooftuun kun akka meetii dhibba sadii caalaatti gurguramee, warra hiyyeessotaaf kennamuu in danda'a ture" waliin jedhan; isheettis in dheekkaman.
Yesus garuu, "Ishee dhiisaa! Maaliif rakkiftu? Isheen waan gaarii anaaf goote.
Warra hiyyeessota, yeroo hundumaa of biratti argattu, yeroodhuma feetanittis gaarii gochuufii in dandeessu, ana garuu yeroo hundumaa of biratti hin argattan.
Isheen waan dandeesse hojjetteetti; dhagna koos duraan dursitee awwaalaaf dibdeetti.
Ani dhuguman isiniin jedha, biyya lafaa guutummaatti iddoodhuma wangelli itti lallabametti, wanti isheen goote immoo seenaa isheetiif in dubbatama" jedhe.

Yommus Yihudaan namni biyya Keriyot, bartoota kudha lamaan keessaa tokko inni ture, Yesusin dabarsee itti kennuudhaaf gara luboota warra angafootaa dhaqe.
Isaan kana yommuu dhaga'an gammadanii, horii kennuufii abdachiisan; kanaaf Yihudaan dabarsee isa kennuudhaaf fucha in barbaada ture.
Jalqaba ayyaana Maxinootti, namoonni hoolaa Faasiikaa erga qalanii booddee, bartoonni isaa, "Hoolaa Faasiikaa akka nyaattuuf eessa dhaqnee akka qopheessinu barbaadda?" jedhanii Yesusin gaafatan.
Yommus inni bartoota isaa keessaa lama ergee, "Mandarichatti lixaa! Namni okkotee bishaanii baatu tokkos isinitti in dhufa; isa duukaa dhaqaa!
Manuma namichi itti galuttis abbaa manaatiin, 'Manni keessummaa kan ani bartoota koo wajjin keessatti irbaata Faasiikaa nyaadhu eessa? siin jedha barsiisaan' ittiin jedhaa!
Namichi yommus mana mana irraa keessaa kutaa bal'aa, mi'a manaatiin guutee afame tokko, isinitti in argisiisa. Achitti nuuf qopheessaa!" jedhe.
Bartoonni sun ka'anii gara mandaraa dhaqan; akkuma inni isaanitti himettis argatanii, achitti irbaata Faasiikaa qopheessan.

Yommuu galgalaa'e Yesus bartoota isaa kudha lamaanii wajjin in dhufe.
Maaddiitti taa'anii nyaachaa utuu jiraniis Yesus, "Dhuguman isiniin jedha, isin keessaa, inni anaa wajjin nyaachuutti jiru tokko, dabarsee na kennuuf jira" jedhe.
Isaan yommus gaddanii wal harkaa fuudhaniis, "Anaan jechuu kee miti! Mitii ree?" ittiin jechuu jalqaban.
Inni immoo, "Warra kudha lamaan keessaa tokko, isa anaa wajjin qodaa ittootti cuuphatuu dha.
Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" isaaniin jedhe.

Utuu nyaachaa jiranii, Yesus buddeena fuudhee, eebbisee, cabsees bartoofa isaatiif kennee, "Fudhadhaa, kun dhagna koo ti!" jedhe.
Xoofoos fudhatee Waaqayyoof galata galchee, isaaniif kenne; isaanis hundumtuu xooficha keessaa in dhugan.
Inni immoo, "Kun dhiiga koo ti, dhiiga kakuu dhaabate sana cimsuudhaaf namoota baay'eedhaaf dhangala'ee dha.
Hamma guyyaa gaafa ani mootummaa Waaqayyoo keessatti, isa haaraa dhugutti, deebi'ee daadhii waynichaattii akkan hin dhugne dhuguman isinitti hima," isaaniin jedhe.
Faarfannaa galataa erga faarfatanii booddee gara gaara ejersaatti ol ba'an.

Yommus Yesus, "Hundumti keessan na dhiiftanii baqachuuf jirtu. 'Ani tiksee rukutee lafaan nan dha'a, hoolonnis in bittimfamu' jedhamee caafameera.
Ergan du'aa kaafamee booddee garuu, isin dura Galiilaa nan dhaqa" isaaniin jedhe.
Phexros yommus, "Isaan hundinuu si dhiisanii yoo baqatan iyyuu, ani si dhiisee hin baqadhu!" ittiin jedhe.
Yesus immoo, "Dhuguman siin jedha, halkanuma kana indaanqoon si'a lama utuu hin iyyin, ati si'a sadii na ganta" ittiin jedhe.
Inni garuu ittuma cimsee, "Sii wajjin du'uun yoo na irraa barbaadame illee, matumaa si hin ganu" jedhe; isaan hundumtuus akkasuma jedha.

Gara iddoo dhaabaa Getesemaanee jedhamu tokkoo dhaqanii, Yesus bartoota isaatiin, "Hamma ani kadhadhee raawwadhutti as taa'aa!" jedhe.
Phexrosin, Yaaqoobin, Yohannisinis ofii wajjin fudhatee, raafamee yaadaan dhiphachuutti ka'e.
Isaaniin immoo, "Lubbuun koo hamma du'aatti baay'ee gaddite; isin as turaa, dammaqaas!" jedhe.
Xinnoos irraa hiiqee adda isaatiin gombifamee, yoo danda'ame yerottiin kun akka isa bira darbituuf kadhatee,
"Yaa abbaa ko wanti hundumtuu siif in danda'ama; xoofoo dhiphinaa kana ana irraa fuudhi! Garuu wanti ati jaallatte haa ta'u malee, waan ani jaalladhu miti" jedhe.
Dhufees rafanii isaan argee, Phexrosiin, "Simoon! In raftaa? Sa'aatii tokkittiif illee dammaquu hin dandeenyee?
Qoramatti akka hin galleef dammaqaa, kadhadhaa! Hafuurri illee dhimmaa dha, foon garuu dadhabaa dha" jedhe.
Ammas achi siiqee kadhatuma isaa duraas kadhate.
Deebi'ee dhufees utuu isaan rafanii arge; iji isaanii baay'ee itti ulfaatee ture; maal akka isaaf deebisanis hin beekne.
Si'a sadaffaatti dhufee, "Amma iyyuu raftanii boqochuutti jirtuu? In ga'a, yerichi ga'eera; kunoo, ilmi namaa harka cubbamootaatti kennamuu isaa ti.
Ka'aa itti adeemnaa! Kunoo inni dabarsee na kennu dur dhi'aate" isaaniin jedhe.

Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, isaan bira ga'e isaa wajjinis luboota warra angafoota, barsiisota seeraa fi maanguddoota biraa warri ergaman billaadhaa fi bokkuu qabatanii dhufan.
Inni dabarsee Yesusin kennuuf ture sun milikkitaaf, "Inni ani dhungadhu isa, qabaatii, eeggachaa fuudhaa sokkaa!" jaraan jedhee ture.
Yihudaan akkuma achi ga'een gara Yesusitti darbee, "Barsiisaa ko!" jedhee isa dhudhungate.
Jarri yommus hiixatanii Yesusin qaban.
Warra bukkee dhaabatan keessaa immoo tokko billaa isaa luqqifatee, garbicha angafa lubootaa rukutee, gurra isaa irraa kute.
Yesus immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii?
Guyyaa dhufaa darbaa isinii wajjin wal argaa, mana qulqullummaa keessattis barsiisaan ture, isin yommus ana hin qabne; amma garuu wanti caaffanni qulqullaa'oon jedhan raawwatamuun in ta'a" jedhe.
Bartoonni hundinuu immoo isa dhiisanii in baqatan.
Yeroo sanatti dargaggeessi tokko wayyaa quncee talbaa tokko duwwaa dhagna isaatti olbatee, Yesus duukaa dhaqe; jarris isa qabatan.
Inni immoo wayyaa sana harkatti dhiisee, qullaa isaa fiigee harkaa ba'e.

Yesusin gara angafa lubootaatti geessan; luboonni warri angafoonni hundinuu, maanguddoonni, barsiisonni seeraas achitti walitti qabamanii turan.
Phexros hamma oobdii mana angafa lubootaatti irraa fagaatee Yesus duukaa adeeme, achitti eegdotaa wajjin taa'ee ibidda in qaqqaammata ture.
Luboonni warra angafoonni, guutummaan yaa'ii warra Yihudootaas Yesusin ajjeesuudhaaf namoota isa irratti dhugaa ba'aniif in barbaadu turan, garuu tokko illee hin argane.
Namoonni baay'een sobaan yoo isa irratti dhugaa ba'an iyyuu, dubbiin isaanii wal hin fudhanne.
Kaan immoo ka'anii sobaan isa irratti dhugaa ba'anii,
"'Mana qulqullummaa isa harkaan hojjetame kana jigsee, guyyaa sadiitti kan biraa kan harkaan hin hojjetamin nan dhaaba' jechuu isaa dhageenyeerra" jedhan.
Haa ta'u iyyuu malee, isa kana irratti iyyuu dubbiin isaanii wal hin fudhanne.
Yommus angafni lubootaa fuula hunduma isaanii dura dhaabatee Yesusin, "Waan jarri kun si irratti dhugaa ba'an kanaaf deebii tokko illee hin qabduu ree?" jedhee gaafate.
Inni garuu calluma jedhe malee, deebii tokko illee hin laanneef. Angafni lubootaa amma immoo, "Ati Masiihii, ilma Waaqayyoo isa galateeffamaa tii?" jedhee isa gaafate.
Yesus immoo, "Ani isa, ilmi namaa mirga isa aango-qabeessaa taa'ee duumessoota waaqaa keessas utuu dhufuu arguuf jirtu" jedheen.
Yommus angafni lubootaa sun aaree uffata isaa tarsaasee, "Amma immoo dhuga-baatuu maalii nu barbaachisa ree?
Waaqayyoon arrabsuu isaa isin iyyuu dhageessaniittu! Maal isinitti fakkaata?" jedhe. Kana irratti isaan hundumtuus ajjeefamuun akka isaaf ta'u itti muran.
Jarreen tokkos isatti tufan, ija isaas hidhanii rukutanii, "Eenyutu si rukute? Raajii keetiin nutti himi!" ittiin jedhu turan; warri eegdonnis isaan harkaa fudhatanii isa kakkabalan.

Phexros amma illee oobdii keessa utuu jiruu xomboreewwan angafa lubootaa keessaa tokko in dhufte.
Isheen utuu Phexros ibidda qaqqaammatuu argitee, hubattee isa ilaaltee, "Atis immoo Yesus namicha biyya Naazireet sanaa wajjin turte" jette.
Inni garuu, "Waan ati jettu ani hin beeku, anaaf hin galus" jedhee gane; kana booddee gara karra dallichaatti gad ba'e; [ ergasii indaanqoon in iyyite].
Xomboreettiin isa argitee ammas warra achi dhaabataniin, "Namichi kunis isaan keessaa tokko" jette.
Inni garuu ammas in gane. Yeroo xinnoo booddees warri achi dhaabatan ammoo Phexrosiin, "Atis nama Galiilaa waan taateef, ati dhuguma isaan keessaa tokko" ittiin jedhan.
Inni garuu, "Namicha isin jettan kana ani hin beeku" jedhee, of abaaruu kakachuuttis ka'e.
Achumaanis indaanqoon lammaffaa iyyite; Phexros yommus isa Yesus, "Indaanqoon si'a lama utuu hin iyyin, ati si'a sadii na ganta" ittiin jedhee ture yaadatee, boo'icha in futtaafate.
instiitiyuutii leenjii ogeessota qaamolee Haqaa fi qo’annoo seeraa oromiyaa.
Invastimentii fi Ga’ee Qaamolee Haqaa.
Seensa Moojuulichaa.
Mojuuliin kun boqonnaalee sadii kan of keessaa qabu yammuu ta’u tokkoon tokkoon boqonnaalee kutaalee adda addaatti kan qoodamani dha. 
Haaluma kanaan boqonnaan tokko hiikoo fi maalummaa invastimentii, gosoota invastimentii, akkasumas kaayyoo invastimentii irratti kan xiyyeeffate dha. 
Kana malees, invastimentii keessatti ga’ee mootummaan qabu, walquunnamtii guddina diinagdee fi invastimentiin dhuunfaan qabu ilaalchisee ibsa kan of keessaa qabu dha.
Boqonnaa Lammaffaan sochii invastimentii ilaalchisee haala itoophiyaa, imaammataa fi seeraotni akkasumas qaamoolee Bulchiinsa Invastimentii irratti kan xiyyeeffate dha.
Kana malees, Itoophiyaatti wabii fi eegumsa seeraa invastimentiif taasifamu, akkasumas gosoota invastimentii mootummaa qofti irratti hirmaachuu danda’u addaan bahaanii boqonnaa keessatti ibsame dha. 
Dabalataniis sochii invastimentii ilaalchisee haala naannoo Oromiyaa irratti seerota invastimeentii naannichaa bu’uura godhachuun boqonnaa kana keessatti ibis kennameera.
Boqonnaa Sadaffaan Wal-dhabiinsa invastimentiin wal-qabatee ka’u, filannoowwan adda addaa wal-dhabiinsi kun itti hiikamuu danda’u irratti kan xiyyeeffate ta’ee, waldhabiinsa invastimentiin wal-qabatee ka’uuf furmaata kennuu keessatti ga’een manneen murtii Abbaa Alangaa, akkasumas Poolisii maal ta’u qaba kan jedhu irratti xiinxalli tassisameera. 
Tokkoon tokkoon dhuma ykn xumura boqonnaalee irrattis gaaffiiwwan mariif ta’an moojuulicha keessatti haammatamaniiru.
Haala Walii galaa Invastimentii.
Boqonnaa kana keessatti haalli walii-galaa invastimentii kan dhiyaatu yammuu ta’u qabxiiwwan ijoon boqonnaan kun irratti xiyyeeffatu hiikoo fi maalummaa invastimentii akkasumas gosootii invastimentii kanneen gurguddoo dha. 
Akkasumas, boqonnaa kana keessatti kaayyoowwan Invastimentii, invastimentii keessatti ga’ee mootummaan qabu, guddina diinagdee biyya tokkoo keessatti shoorri invastimentiin dhuunfaan taphachuu danda’u qabxiiwwan irratti xiyyeeffatamu dha. 
Kana malees, akkaataa barbaachisummaa isaatti qabxiiwwan mariidhaaf ka’umsa ta’an kutaa kana keessatti ni haammatamu.
Dhuma ykn xumura boqonnaa kanaatti leenjifamtootni:
Hiikoo fi maalummaa invastimentii ni hubatu.
Gosoota invastimentii addaan baasuun ni hubatu.
Kayyoo invastimentii irratti hubannoo ni argatu.
Invastimentii keessatti ga’ee mootummaa maal ta’uu akka qabu hubannoo ni argatu.
Guddina invastimentii biyya tokkoo keessatti invastimentiin dhuunfaa shoora akkamii taphachuu akka danda’u hubannoo ni argatu.
Hiikoo fi Maalummaa Invastimentii.
Jechi “Invastimentii” jedhu hiikoowwan wal-fakkaataa fi tokko kan hinqabne yoo ta’ellee, yaada- rime itti fayyadama kaappitaala oomishtummaa qabu kan agarsiisu dha.
Kana jechuunis maallaqaa fi qabeenyaa adda addaa (Finance and productive asset) hojiirra oolchuudhaan bu’aa (return) argachuu jechuu dha.
Kaappitaalli invastimentii uumamuu kan danda’u oomisha oomishamu irraa ykn galii argamu irraa qusachuun itti fayyadamuun yoo danda’ame dha.
Hangi qusannoo fedhii fi dandeettii qusannoo jiru irratti hundaa’ee kan murtaa’u ta’ee yeroo ykn wayita murtaa’e tokko keessatti gaaffiiwwan galiin biyyoolessa hangamtu argama? 
Kana keessaa hangamtu hojiirra oole?
Galiin kun lammiiwwan jidduutti akkamitti qoodama? 
Isaan jedhamaniif deebii gahaa kennuun yoo danda’ame qamarii wal-quunnamtii galii fi hanga itti fayyadama galiitti (marginal prospensity to consume) fayyadamuun dandeetti qusannoo jiru tilmaamuun ni danda’ama.
Hangi galii, haallawwan dandeettii qusannoo murteessan keessaa isa tokko yoo ta’ellee haallawwan kan biroon dandeettii qusannoo irratti dhiibbaa qaban ni jiru. 
Kanneen keessaa hangi dhalaa (interest rate) isa tokko dha.
Akkaataa sadarkaa galii argamuun dhiibbaan isaa garaagarummaa yaa qabaatu malee hangi dhalaa ol’aanaan qusannoo kanneen jajjabeessan keessaa isa tokko dha. 
Aadaa qusannoo dhabuunis kanneen quusannoo irratti dhiibbaa geessisan keessaa isa tokko dha.
Jireenya fooyya’aa.
gara fuula-duraatti jiraachuuf, yaadanii maallaqaa fi qabeenya qusachuun ni danda’ama. 
Namoota dhuunfaa irra darbee dhaabbileen maallaqaa humna maallaqaa isaanii fooyyessuu fi dorgomaa cimaa ta’uuf galii argatan irraa qusachuun isaanii dirqama ta’a. 
Galiiwwan argaman irraa haala qusannootiin itti fayyadamuuf haallawwan barbaachisan keessaa haalli siyaasaa fi diinagdee tasgabbaa’aan jiraachuun isaas murteessaa dha. 
Sodaan waraanaa yoo jriaate heeraa fi seerri kan hin kabajamne yoo ta’e mirgi abbaa qabeenyummaa kan hineegamne yoo ta’ee fi kufaatiin gaatii maallaqaa kan uumame yoo ta’e haalli dandeettii qusannoo dadhabaa ta’uu ni danda’a. 
Imaammatni Mootummas haala dandeettii qusannoo irratti dhiibbaawwan adda addaa uumuu ni danda’a. 
Keessumayyuu, seerotni gibiraa ykn taaksii dhiibbaa guddaa qabu.
Fakkeenyaaf, gibira ykn taaksii namootni adda addaa kaffalan irratti taasisuun bu’aa dhaabbilee hiramuu hindandeenye irraa taaksii kaffalamu hir’isuun qusannoo jajjabeessuun ni danda’ama. 
Armaan olitti barreeffama kana keessatti akkuma ibsametti hanga dhalaa haala qusannoo jajjabeessuun murteessuun, tajaajila baankii fi inshuuraansii babal’isuun, waldaalee qusannoo fi liiqii jajjabeessuun, akkasumas hawaasni guddina
diinagdee keessatti ga’ee ol’aanaa akka taphatu sochoosuu fi hubannoo uumuun dhiibbaa
imaammatni mootummaa qusannoo irraan ga’uu danda’u hir’isuun ni danda’ama.
Tarkaanfiiwwan qusannoo jajjabeessan armaan olii kun immoo karaa kallattii hintaaneen dhiyeessa kaappitaala biyya keessaa invastimentiif barbaachisan ta’uun tajaajiluu ni danda’u.
Qaamotni kaappitaala qusannoon argame kana faayidaa irra oolchuu barbaadan kan jiran yammuu ta’u isaan keessaas kaayyoon isaanii bu’aa argachuu kan ta’e dhaabbileen dhuunfaa isaan adda duree dha. 
Abbootiin qabeenyaa ykn dhaabbileen dhuunfaa gosoota invastimentii qonna, warshaa, Albuuda ijaarsawwanii fi hojiiwwan misoomaa adda addaa fi hojiiwwan daldalaa adda addaa gaggeessuf maallaqaa ol’aanaa barbaadu.
Mallaqni kun immoo meeshaalee dhaabbataa bituuf ykn horachuuf, akkasumas hojii ittiin adeemsisuuf karoora yeroo dheeraa ykn gabaabaatiif kan barbaadamu ta’uu ni danda’a.
Karaa biraatiinis tajaajiloota kanneen akka barnootaa, nageenyaa fi tasgabbii biyyaa (national Security), akkasumas tajaajiloota hawaasummaa fi diinagdee adda addaa abbootii qabeenyaa dhuunfaatiin hojjatamuu hindandeenye babal’isuu fi kanneen jiran suphuuf mootummaanis kaappitaala ni barbaada. 
Hangi kaappitaalaa wayita tokkotti barbaadamu bu’aa investimantichi buusuu danda’uu fi sadarkaa guddina diinagdee biyyi tokko irratti argamtuun kan murtaa’uu fi garaa garummaa kan qabu ta’ee yeroo yeroon guddachaa deemuu ni danda’a.
Gabaa diinagdee keessatti murtee fi ciminni abbootii qabeenyaa dhuunfaa irra caalaa isaa bu’aa irratti kan xiyyeeffate ta’us dhimmootni kana waliin wal-qabatan kanneen akka
tasgabbii siyaasaa, seerota taaksii mijaa’aa kaappitaalli gahaan argamuun tekinootiin ammayyaa jiraachuun, jajjabeessituu ykn onnachiiftuun adda addaa jiraachuun, fedhiin gabaa jiraachuu fi fedhii gabaa jiru keessatti dorgomaa ta’anii turuuf dandeettii qabaachuun, akkasumas, imaammatni diinagdee mijaa’aan jiraachuun isaa invastimentii kanneen jajjabeessan keessaan isaan gurguddoo dha. 
Armaan olitti akkuma ibsuuf yaalametti qusannoo fi invastimentiin dhimmoota walquunnamtii qabani dha.
Aadaa qusannoo jajjabeessuun babal’ina invasstimentiitiif ga’ee ol’aanaa qaba. 
Babal’inni invastimentiis gama isaatiin diinagdee guddisuudhaan aadaan qusannoo akka cimuu fi dagaagu ga’ee mataa isaa ni qabaata. 
Qo’annoon Baankii addunyaatiin gaggeeffame akka agarsiisutti Afrikaatti guddina diinagdee 6% itti fufiinsa qabu waggaatti fiduuf oomisha walii gala biyyoolessaa keessaa invasstimentiin 25% irraa gahuu qaba. 
Itoophiyaatti wayita ammaa ga’een invasstimentii 15% qofa waan ta’eef
sadarkaa guddina diinagdee barbaachisu irra ga’uuf invastimentii babal’isuu irratti bal’inaan hojjachuu akka barbaachisu dha. 
Kun ta’uu baannaan guddinni diinagdee barbaadamu kan hin argamnee fi jireenyi hawaasa biyyattiis fooyya’uu hindanda’u.
Invastimentiin jirus kaappitaala biyya alaa irraa dhufu qofa irratti kan hundaa’e yoo ta’e diinagdeen biyyattii kan of danda’e osoo hinta’un humna kaappitaalaa biyyoota biro irratti kan maxxanu ykn hirkatu waan ta’uuf balaaf kan saaxilamu ta’a. 
Kanaafuu aadaa qusannoo jajjabeessuun lammiiwwan biyyattiis ta’e invastarootni biyya alaa invastimentii irratti bobba’uun guddina diinagdee keessatti ga’ee isaanii akka taphatan taasisuun dhimma murteessaa dha.
Gaaffiiwwan Marii
1. Invastimentii jechuun maal jechuu dha.
2. Invastimentii babal’isuuf haallawwan barbaachisaa ta’an tarreessi.
3. Wal-quunnamtii qusannoo fi invastimentii ibis.
4. Kaappitaalli Invastimentii haala kamiin uumamuu danda’a? 
1.2. Gosoota Invastimentii
Akkaataa imaammata diinagdee biyyi tokko hordofuutuutiin maddi kaappitaala invastimentii biyya keessaa ykn alaa irraa ta’uu ni danda’a. 
Bu’uuruma kanaan gosootni invastimentii invastimentii kallatiin biyya alaa irraa dhufu (Foreign Direct Investment) fi invastimentii biyya keessaa (Domestic investment) jedhamuun bakka lamatti qooduun ni danda’ama Haaluma kanaan kutaan kun gosota invastimentii kana irraatti kan xiyyeeffate ta’a.
Guddina diinagdee biyya tokkoo keessatti ga’een invastimentiin qabu murteessaa dha. 
Keessumattuu, biyyoota akka Itoophiyaa galii-xiqqaa qabaniifi sadarkaan beekumsaa fi hubannoo tekinoolojii rakkoowwan hojii-dhabdummaan ammayyaa dubatti hafetti, akkasumas bal’inaan.
jirutti barbaachisummaan invastimentii dhimma murteessaa fi ol’aanaa dha. 
Invastimentiin gosoota lama kan qabu yammuu ta’u isaanis invastimentii kallatti biyya alaa fi invastimentii biyya keessaa jedhamuun beekamu. 
Kanatti aansuun gososta invastimentii kanneen tokko tokkoon yaa ilaallu.
a)Invastimentii Kallattii biyya alaa (Foreign Direct Investment) Invastimentiin kallattii biyya alaa gosa invastimentii kallattiidhaan biyya alaa irraa dhufu ta’e yeroo gabaabaa keessatti rakkoowwan diinagdee hiikuun guddina diinagdeetiif guumaachaa kan taasisu dha.
Diinagdee biyya tokkoo, keessattuu biyyoota akka Itoophiyaa diinagdeen isaanii duubatti hafaa ta’etti invastimentii.
Kan itti fufe.
kallattii biyya alaa faayidaa qabu keessaa isaan gurguddoon guddina diinagdee ariifachiisuu, qabeenya uumama biyyattii sirnaan akka hojii irra oolu taasisuu fi oomishtummaa dabaluudhaan gabaa biyya keessaa babal’isuuf ga’een inni qabu guddaa dha. 
Kana malees,sharafa biyya alaa argamsiisuu fi oomisha biyya alaatti ergamu babal’isuu, carraa hojii uumuu fi beekumsaa fi hubannoo tekinoloojii ammayyaa dabarsuu keessatti iddoo guddaa qaba.
b) Invastimentii Biyya Keessaa (Domestic Investment) Gosti invastimentii inni lammaffaan invastimentii biyya keessa yammuu ta’u, invastimentii lammiiwwan biyya keessatiin gaggeeffamu dha. 
Biyyi kamiyyuu invastimentii gaggeeffaman kan biyya barbaadduu keessaa fi lammiiwwan jajjabeessitu ishiitiin yammuu ta’u.
Itoophiyaaniis biyya invastimentii biyya keessaa jajjabeessitu keessaa ishii tokko dha. 
Invastimentiin biyya keessaa faayidaa adda addaa kan qabu yammuu ta’u isaan keessaa kaappitaala ykn bu’aa argamu invastarootni biyya alaa gara biyya isaanii fudhatanii deemuu danda’an hambisuuf ykn hir’isuuf ga’ee guddaa taphachuun kaappitaalli ykn bu’aan argame.
faayidaa biyyaatiif akka oolu ni taasisa. 
Haaluma kanaan biyyootni adda addaa invastaroota biyya keessaa jajjabeessuuf, akaakuuwwan invastimentii lammiiwwan biyya keessaa qofti irratti bobba’an seerota invastimentii keessatti haalli itti tuman ni jira. 
Itoophiyaattis invastimentii biyya keessaa jijjabeessuuf akaakuwwan invastimentii lammiwwan biyyatti qofti irratti bobba’uu danda’an seerota invastimentii keessatti addaan bahee tumamee jira.
Gaaffiiwwan Marii
1.Garaagarummaa gosoota invastimantii kallattii biyya alaa fi biyya keessaa ibsi.
1.2. Invastimentii Keessatti Ga’ee Mootummaa Akkaataa Imaammata diinagdee biyyi tokko hordofuutiin ga’een mootummaa fi abbootii qabeenyaa dhuunfaa guddina diinagdee keessatti qaban adda addaa yoo ta’ellee mootummaanis ta’e abbootiin qabeenya dhuunfaa guddinni diinagdee akka dhufu shoora mataa isaanii ni qabaatu. 
Guddina diinagdee biyya tokko keessatti sochii mootummaan taasisu cinatti, abbootiin qabeenyaa guddinni diinagdee
ariifataanii fi itti fufiinsa qabu akka dhufu, abbootiin qabeenyaas ga’ee mataa isaanii akka bahan mootummaan haallawwan barbaachisaa ta’an gama isaatiin guutuun dirqama ta’a. 
Abbootiin qabeenyaa hojii invastimentii irratti bobba’an hojii invastimentii gaggeessaniin bu’a qabeessa kan ta’an deeggarsi gama mootummaan taasifamuu qabu yoo taasifameef qofa dha. 
Keessumattuu, biyyoota akka Itoophiyaa, Kaappitaalli biyya keessaa gahan hinjiretti, abbootiin qabeenya biyya keessaa kaappitaala xiqqaa qabaniin hojii invastimentii irratti bobba’an gosa invastimentii irratti bobba’aniin dorgomaa ta’uun hojii bu’a qabeessa akka hojjatan deeggarsi gama mootummaantiin taasifamuu qabu akka salphaatti kan ilaallamu miti. 
Babal’ina hojii invastimentii keessatti ga’een mootummaa inni ol’aanaan invastaroota hojii invastimentii irratti bobba’uu barbaadaniif haalli mijaa’aan akka jiraatu taasisuu dha. 
Ga’een Mootummaan invastimentii, invastimentii dhuunfaa babal’isuu keessumaayyuu, ilaalchisee qabu ga’ee taphachiisaan kubbaa miillaa tokko qabuun kan wal-fakkaatu jechuun ni danda’ama. 
Akkuma taphachiisaan kubbaa millaa tokko, tapha kubbaa miillaa jalqabsiisuun dura waantotni taphichaaf barbaachisaa ta’an guutamuu qaban guutamuu isaanii mirkaneeffachuu qabu mootummaanis 
abbootii qabeenya dhuunfaa hojii invastimentii irratti bobbaasuun dura, waantota invastaroota dhuunfaadhaaf gufuu ta’an maqsuun haalawwan mijaa’aa uumuu qaba. 
Imaammata diinagdee hirmaannaa invastaroota dhuunfaa cimsu diriirsuu qaba. 
Kana malees, bu’uura misooma adda addaa fi waantota biro invastimentii babal’isuuf murteessaa ta’an hunda guutuu qaba.
Imaammatni mootummaa akkataa jijjiirama yerootiin kan wal-hinsimne yoo ta’e babal’ina hojii invastimentii irratti dhiibbaa fiduu ni danda’a. 
Akkaataa qabatamaa sadarkaa addunyaattis ta’e sadarkaa biyyaa tokkootti haalli gabaa yeroo yeroon kan jijjiiramu waan ta’eef, imaammatni mootummaas yeroo yeroon jijjiramuu qaba jechuun rakkisaa yoo ta’elle, jijjiirama uumameen wal-simuuf, imaammata ture irratti fooyya’iinsa (reform) gaggeessuu baannaan.
sochiin invastimentii taasifamu dudduubatti deebi’uu ni danda’a. 
Dhabamuun tasgabbii siyaasaa fi hawaasummaa (political and social instability) babal’iina invastimentii kanneen gufachiisan keessaa isa tokko dha.
Walitti bu’iinsi biyya keessaa ta’e, biyyoota ollaa waliin kan jiru yoo ta’e babal’ina hojii invastimentii gaarii waan eegamu miti.
Haallawwaan siyaasaa tasgabbaahaan bakka hinjirretti mirgi qabeenyaa fi nageenyi namaa kabajamuu hin danda’u. 
Bakka mirgii qabeenyaa fi nageenyi namaa hinkabajamnetti hojii invastimentii gaggeessuun dhimma hinyaadamne dha.
Haallawwan akkasii kun jiraachuun isaanii immoo invastarootni yaada tokkoon soda malee hojii invastimentii irratti akka hinbobbaanee fi ilaalcha sodaa akka of keessatti dagaagsan kan taasisu dha.
Bu’uuraawwan misooma kaneen akka daandii, humna ibsaa, telekominikeeshinii,
tajaajila poostaa, tajaajila buufata doonii fi kkf haala barbaadameen kan hin guuttamne yoo ta’e invastimentii harkisuu irratti dhiibbaa mataa isaa kan qabuu 11 fi
invastarootni hojii invastimentii irratti bobba’anis ta’e kanneen fuulduratti bobba’uu barbaadan fedha isaanii jijjiiruun biyyoota biraa akka deeman taasisuu ni danda’a.
Dhaabbileen mootummaa tajaajila ga’umsa qabu kennan kan hinjirre yoo ta’e invastarootni tajaajila gahaa argachuu waan hindandeenyeef, sababa tajaajila gahaa dhabaniif mufachuun gara biyyoota biro deemuu ni danda’u.
Dandeetti fi ga’umsi dhaabbileen mootummaa tajaajila kennan qaban murtiin isaanii iftoominaa fi qulqullina akka qabaatu dhimmoota murteessaniii dha 12 Dhaabbileen Mootummaa dandeettii fi ga’umsa kan hinqabne yoo ta’e tajaajilli isaan kennan qulqullina fi iftoomina qabaachuu hindanda’u. 
Bakka tajaajilli qulqullinaa fi iftoomina qabu hinkennamnetti immoo gochaaleen malaanmaltummaa uumamuun isaanii waan hinoolleef, tajaajila dhaabbilee mootummaatiin kennaman keessatti loogiin adda addaa akka raawwatamu kan taasisuu fi babal’ina invastimentii tiif guufuu kan ta’u dha.
Humni kaappitaalaa gahanis biyya keessa kan hinjirre yoo ta’e babal’innii invastimentii akka barbaadametti deemuu hindanda’u. 
Sababni isaa abbootiin qabeenyaa dhuunfaa kaappitaala xiqqaa qabanitti dabaluun dhaabbilee Maallaqaa (Financial institutions) irraa liqii kan barbaadan yoo ta’e akka fedha isaaniitti argachuu hindanda’an. 
Humna maallaqaa barbaachisu akka barbaadametti argachuu baannaan immoo hojii invastimentii irratti akkaataa barbaadameen hirmaachuun hindanda’amu.
Hanqinootni invastimentii gufachiisan armaan olitti ibsaman akkuma jiranitti ta’ee hanqinni dandeetti fi ogummaa invastarootni dhuunfaan qabanis kanneen invastimentii gofachiisan keessaa isa tokko dha. 
Hanqinnootni invastarootni dhuunfaan qaban kan akka hanqina dandeetti gaggeessummaa, fi aadaa hojii mataa ofii uumanii (Enter perenurship) hojjachuu dhabuu invastimentiin, keessumaayyuu, invastimentii dhuunfaa akka hinbabal’annee kanneen taasisan keessaa isaan gurguddoo dha.
Hojii invastimentii irratti bobba’udhaaf waantoota murteessaa ta’an keessaa lafa ta’uun isaa beekamaa dha. 
Invastaroota hojii invastimentiitiif affeeruun dura lafti dhimma kanaaf tajaajilu duraan dursee qophaa’u isaa akkaataa gosa invastimentii gaggeeffamuun addaan bahuu isaa mirkaneeffachuun barbaachisaa dha. 
Lafa invastimentiif qophaa’ee invastarootaaf kennuu keessatti rakkoowwan mudachuu danda’an hambisuf seerotni bulchiinsaa fi itti fayyadama lafa ifa ta’e jiraachuun isaas murteessaa dha. 
Walumaa galatti, waantota armaan olitti ibsaman kanneen invastimentii gufachiisuu danda’an maqsuuf ykn salphiisuuf ga’een mootummaa dhimma akka salphaatti ilaalamu miti. 
Kanaafuu, mootummaan babal’inni invastimentii haala itti fufiinsa qabuun cimaa akka deemu waantota armaan olitti invastimentii gufachiisuu danda’u jedhamanii tarreeffaman irraatti gama hundaanuu xiyyeeffannaan hojjachuutu irraa eegama.
1)Guddina Diinagdee fi Invastimentii Dhuunfaa.
Guddina diinagdee fiduuf invastimentiin ga’ee ol’aanaa qaba. 
Bakka invastimentiin ykn kuufamni kaappitaala hinjirretti waa’ee guddina diinagdee yaaduun hindanda’amu. 
Invastimentiin oomishaa fi oomishtummaa babal’isuu keessatti
ga’een inni qabu salphaa miti kana malees, guddina tekinoolojii fi dandeetti fi ogummaa addaa uumuudha. Kanneen daandii banan keessaa isa tokko dha.
Dabalataanis carraan hojii uumuudhaan hojidhabdummaa hir’isuu keessatti ga’een inni qabu akka salphaatti dhimma ilaalamuu miti. 
Kanaafuu, babal’inni invastimentii guddina diinagdee keessatti dhimma akka bu’uuraatti ilaalamu jechuun ni danda’ama.
Hojiin invastimentii mootuummaa fi abbootii qabeenya dhuunfatiin kan gaggeeffamu yammuu ta’u guddina diinagdee keessatti ga’een invastimentii dhuunfaa ol’aanaa dha. 
Kanuma irraa ka’uun yeroo ammaa guddina diinagdee biyya tokko fiduu keessatti barbaachisummaa invastimentii dhuunfaa yeroo yeroon dabalaa deemaa jira.
Boqonnaa Lama.
Itoophiyaatti Haala Sochii Invastimentii.
Boqonna kana keessatti haali sochi invastimentii, keessumaayyuu, invastimentii dhuunfaa ilaalchisee bara mootummaa H/Sillaasee eegalee hanga ammaatti haali jiru
kan keessatti dhiyaatu yammuu ta’u.
dabalatanis, imaammatni seerotni invastimentii, akkasumas biyyatii keessatti wabii fi eegumsi seeraa invastarootaaf taasisame irratti ibis ni kennama. 
Kana malees, sadarkaa biyyattiittis ta’e, naannoo Oromiyaatti qaamolee bulchiinsa invastimentii, akkasumas gosota invastimentii.
mootummaa qofti irratti bobba’uu danda’uu fi kanneen biro irratti ibis ni kennama.
Gaaffiiwwan marii adda addaa boqonnaa kana keessatti ni haammatamu.
Kaayyoo Xumura Boqonnaa kanaa booda leenjifamootni:
Haalli sochii invastimentii Itoophiyaa maal akka fakkaatu ni hubatu.
Imaammataa fi seerota invastimentii Itoophiyaa irratti hubannoo ni argatu.
Qaamolee bulchiinsa Invastimentii sadarkaa sadarkaan jiran ilaalchisee hubannoo ni argatu.
Wabii fi eegumsa seeraa invastarootaaf taasisamu irratti hubannoo ni argatu.
2.1. Sochii Invastimentii Dhuunfaa.
2.1.1. Bara Mootummaa H/Sillaasee (Bara 1935-1966).
Waraanni Itoophiyaa fi Ixaaliyaa jidduu ture akkuma xumurameen mootummaan H/Sillaasee sochiin inni taasisaa ture sirna mootummaa ammayyaa ta’e hundeessuu irratti kan xiyyeeffate ture. 
Yeroo sanatti sirni diinagde ture, sirna diinagdee seekarootni dhuunfaa fi mootummaa wal-cina deemuun guddina diinagdee keessatti hirmaachaa itti turani dha. 
Haala waliigalaa sochii diinagdee yeroo sanaa yoo ilaalle ga’een mootummaa guddina diinagdeetiif haallawwan mijaa’aa uumuu irratti kan xiyyeeffate ture-1 Haaluma kanaan, haallawwan
mijaawaa kanatti fayyadamuun yeroon sun yeroo invastimentiin dhuunfaa dagaaguu itti jalqabe jechuun ni danda’ama. 
Yeroo sanatti invastimentii dhuunfaa jajjabeessuuf tarkaanfiiwwan adda addaa mootummaa yammuu sana tureen kan fudhataman yammuu ta’u, isaan keessaas seerotni invastimentii, invastaroota jajjabeessan akka qophaa’an ta’ee ture. 
Seerota kana keessaa labsii lakk 242/1958 akka fakkeenyaatti tuquun ni danda’ama.
Kaayyoowwan invastimentii ilaalchisee labsii kana keessatti tumaman keessaa inni guddaan kaappitaala biyyoolessa uumuu fi invastaroota biyya alaa harkisuu dha. 
Akkasumas karoorawwan invastimentii yeroo sana bahan keessatti dhangala’iinsa ykn dhufaatii invastimentii biyya alaa gara biyya keessatti
taasisamu dhibbeentaa 44’n ol-guddisuu fi maallaqa baasii invastimentiif oolu dhibbeentaa 33’n ol-guddisuuf sochiin taasifame irraa hubaachuun akka
danda’amutti invastimentii jajjabeessuuf hojjiwwan kan hojjatamaa turan ta’uu isaati 14Labsii armaan olitti ibsame kana keessatti abbootiin qabeenya hundumtuu gosa invastimentii kamiyyuu irratti bobba’uu ni danda’u. 
Gosti invastimentii abbootiin qabeenya akka irratti hinhirmaanne daangeffame hinjiru. 
Taaksii biyya keessaa fi alaa irra bilisa ta’uu dabalatee onnachiiftuuwwan gaarii ta’an adda addaa labsii kana keessatti kan tumaman yammuu ta’u, abbootiin qabeenyaa
biyya alaa lafa invastimentii argachuudhaaf mirga qabu turan qabeenyaa dhuunfaa jajjabeessuuf sochiin taasisamaa.
Abbootii ture yoo jiraateyyuu invastimentii yeroo sanatti gaggeeffamaa ture keessatti ga’een abbootii qabeenyaa dhuunfaa kan tilmaama keessa galu hinturre. 
Invastarootni dhunfaadhaan hojii invastimentii irratti bobba’anis jiraatanullee irra caalaan isaanii invastaroota biyya alaa ti. 
Invasstarotni dhuunfaa, keessumaayyuu, invastarootni dhuunfaa biyya keessaa ga’een isaan invastimentii keessatti qaban gadi-aanaa akka ta’u sababootni adda addaa kan jiran yammuu ta’u aadaa hojii mataa ofii uumanii hojjachuu dhabuunii fi hanqinni kaappitaalaa isaan gurguddoo dha. 
Kun immoo karaa biraatiin invastimentiin biyyattitti gaggeeffamaa ture madda maallaqaa biyyoota alaa irratti kan hundaa’e akka ta’u taasisaa tureera.
Hanqinootni armaan olitti ibsaman jiraatanillee haalli sochii invastimentii yeroo sanatti ture invastimentii, keessummaayyuu invastimentii dhuunfaatiif karaa kan bane jechuun ni danda’ama.
2.1.2. Bara Mootummaa Dargii (1967-1982).
Yeroon kun yeroo sirni mootummaa H/Sillaasee itti kufee fi ilaalchi syaasaa fi diinagdee biyyatti bu’uuraan itti jijjiirame dha. 
Sochiin invastimentii jajjabeessu kan bara sirna bittaa Mootummaa H/Sillaasee ture dudduubatti yeroo itti deebi’e dha jechuun ni danda’ama. 
Keessumattuu, invastimentii abbootii qabeenyaa dhuunfaatiin jalqabamanii turan sababa jijjiirama siyaasaa fi diinagdee biyyatiitti gaggeeffameen akka bu’uuran rinciccee hafu yeroo itti taasisame dha.
Sirni bittaa mootummaa dargii bara 1967 tti taayitaa mootummaa erga qabatee booda ilaalcha siyaasaa sooshaalizimii biyyattiitti akka diriiru taasisuun ga’ee
lammiiwwan biyyatti dhuunfadhaan guddina diinagdee biyyattii keessatti taasisan akka laafuu fi duubatti deebi’u taasiseera. 
Mootummmaan Dargii ilaalcha siyaasaa sooshaalizimii biyyattiitti erga labsee booda guddinni diinagdee fi siyaasa biyyatti qajeeltoowwan yaada bu’uuraa sooshaalizimii qofaan akka gaggeeffamu taasiseera. 
Akkaataa qajeeltoowwan yaada bu’uuraa ilaalcha siyaasaa sooshaalizimitiin dhaabileen dhuunfaa gara qabeenya mootummaatti akka jijjiiraman taasiseera.
Qabeenya dhuunfaa gara mootummaatti jijjiiruudhaaf yeroo jalqabaatiif ka’umaa kan ta’e labsii lakk 26/1971 yammuu ta’u seensa labsichaa irratti akka ibsametti
guddina diinagdee biyyattitiif ykn tajaajilota murteessaa ta’an hawaasaaf kennuuf sababa jedhuun qabeenyawwan jiran hundi gara abbaa qabeenyummaa mootummaatti akka jijjiiraman tumame jira. 
Bu’uuruma labsii kanaatiin dhaabbileen dhuunfaa dhibba tokkoo ol ta’an gara mootummaatti akka jijjiiraman taasifamaniiru. 
Haaluma wal-fakkaatuun, serotni itti fufuun bahanis aangoo mootummaan diinagdee biyyattii kallattii hundaan too’achuu itti danda’u kan cimsan turan.
Keessumattuu, sochiiwwan daldalaa hirmaannaa abbootii qabeenyaa dhuunfaatiin gaggeeffamaa turan harka mootummaa yammuu galan hirmaannaa abbootii qabeenyaa dhuunfaa warshaalee xixiqqaadhaan kan daangeffame ture. 
Sochiin qabeenya dhuunfaa gara mootummaatti jijjiruuf taasifame itti fufee osoo jiruu mootummaan Dargi18 bara 1975 labsii bahe labsii lakk 235/1975’n haala invastarootni biyya alaa mootummaa waliin itti hojjatan baasee ture. 
Haata’u malee, abbootiin qabeenyaa lammummaan isaanii Itoophiyaa ta’e kana keessatti akka hirmatan hintaasisamne.
Fooyya’iinsi diinagdee gabaa bilisaa hanga tokko bara dhuma sirna bittaa mootummaa dargii kan taasisame yammuu ta’u, gatii fi gabaan oomishaalee qonnaa haala bilisa ta’een akka gaggeeffamu ta’ee ture. 
Haata’u malee, bu’aan fooyya’insichi argamsiise osoo qabatamaan hin mul’atin dargiin taayitaa mootummaa irraa bu’eera. 
Akkuma walii-galaatti, imaammataa fi seerota invastimentii sirna bittaa mootummaa dargii irraa hubachuun akka danda’amutti invastarootni dhuunfaan kan hinjajjabeeffame ture. 
Qabatamaan ilaalchi yeroo sana tures invastimentii dhuunfaa kan jajjabeessu osoo hinta’in hojii invastimentii mootummaadhaan gaggeeffamaniif kan loogu ture jechuun ni danda’ama.
2.1.3. Bara 1983 booda.
Dhuma bara 1983tti taayitaa mootummaa kan qabate Mootummaa ADWUI yammuu ta’u yeroon kun biyyaatttiitti yeroo ilaalchi siyaasaa duraan ture bu’uuraan itti jijjiiramee fi sirni caasaa mootummaa haaraan itti diriire dha.
Haaluma kanaan ga’een mootummaan diinagdee keessatti qabu dhimmoota imaammataa fi tarsiimoo irratti kan itti daangeffamee fi ga’een abbootii qabeenyaa dhunfaa guddina diinagdee biyyatti keessatti qaban akka babal’atu haallawwan mijaa’aan yeroo itti uumamani dha.
Akkaataa immammata diinagdee yeroo kana keessatti taasisameen mootummaan shoora diinagdee keessatti qabu jijjiiruun dhimmoota gurguddoo tarsiimoowwan
diinagdee ta’an qofa irratti of daangessuun abbootiin qabeenyaa dhuunfaan guddina diinagdee keessatti hirmaannaa ol’aanaa akka qabaatuun kan taasise yammuu ta’u haaluma kanaan imaamata diinagdee biyyattii irratti akkuma
ibsametti ga’een mootummaan diinagdee keessatti qabu kanneen armaan gadii tuquun ni danda’ama.
Guddina diinagdee biyyatti ariifachiisuu fi hawaasa biyyattiis itti fayyadamaa taasisuuf kallittiwwan guddinaa kaa’uu.
Seektaroota Mootummaan yoo gaggeeffaman caalmaatti bu’aa buusanii fi kaappittala dhuunfaatiin kanneen hingaggeeffamne qofa irratti hirmaachuu.
Hojii gabaa tasgabeessuu raawwachuu.
Kaappittalli dhuunfaan akka cimu haala mijeessuu.
Uummatni biyyatti wal-ta’iinsaan sochii diinagdee keessatti akka hirmaatu taasisuu.
Kaappitaalli biyya keessaas ta’e biyya alaa daangaa malee diinagdee biyyattii keessatti akka socho’u haala mijeessuu.
Sirna hojii walxaxaa dhabamsiisuun kanaafis seeroota haaraa baasuu fi kan jiran fooyyessuu.
Kaappitaala dhuunfaa keessatti kaappitaalli biyya keessaa haala dursa itti argatu uumuun sirna onnachachiiftuu adda addaa diriirsuu;
Kaappitaalli biyya alaas haala ga’umsa qabuun diinagdee keessatti akka socho’u taasisuu.
Waldaaleen adda addaa dhiibbbaa mootummaa gurmaa’an haala mijeessuu fi k.k.f. irraa bilisa ta’uun akka Fooyya’iinsa Imaammata diinagdee biyyattii irratti hundaa’uun kan qophaa’ee
tarsimoon misooma diinagdee biyyattiis oomishtummaa qonnaan bulaa guddisuu fi oomishaalee dheedhii biyya keessaa fi humna namaa jirutti ga’umsaan fayyadamuun damee diinagdee industrii babal’isuu irratti kan xiyyeeffate dha.
Raawwiin tarsiimichaa humnoota gabaa irratti kan hunda’ee fi hirmaannaa cimaa damee diinagdee invastimentii dhuunfaa kan jajjabeessu dha.
Dabalataanis imaammataa fi tarsiimoo misooma diinagdee biyyattii hojii irra oolchuudhaaf mootummaan imaammata adda addaa guddina diinagdee biyyattiif gumaacha taasisan adda addaa baasee jira. 
Kanneen keessaa imaammata Fiisikaalaa (Fiscal Policy) tuquun ni danda’ama. 
Imaammata kana keessatti mootummaan sagantaalee galii fi baasii irratti jijjiirama taasisuun guddina diinagdee keessatti tooftaa ga’ee mataa isaa itti bahu baasee jra. 
Haaluma kanaan dameen diinagdee invastimentii, keessumaayyuu, invastimentii dhuunfaa humna hojii ga’umsa qabu akka qabaatu, dhiibbaan kaffaltii taaksii akka hir’atuu. fi
dhiibbaan mootummaan diinagdee keessatti qabu akka salphatu tarkaanfiiwwan adda addaa fudhatamaniiru. 
Kanneen keessaa akka fakkeenyaatti.
Meeshaaleen gara biyyoota alaatti ergaman gosaa fi qulqullinaan akka dabalan taasisuun gabaa addunyaa irratti dorgomaa akka ta’an (buna osoo hindabalatin) gibirrii fi qaraxni meeshaalee biyya alaatti ergaman irraa akka ka’u taasisamuu isaa.
Hanqinni kaappitaalaa damee diinagdee invastimentii dhuunfaa akka hinquunnamne qaamolee mootummaatiif daangaan hanga liqii murtaa’uu isaa.
Akkasumas, imaammatni faayinaansii biyyattii kan qophaa’e yammuu ta’u, imaammatichis dhiyeessi fi fedhiin faayinaansii ykn maallaqaa akka wal-gitu
taasisuun sirna diinagdeen ittiin hoogganamu waan ta’eef, haaluma kanaan gama tokkoon dhiyeessi maallaqa biyya keessaa seektara hojii oomishaa
keessumaayyuu, fedhii liiqii damee diinagdee dhuunfaatiif akka oolu. 
gama biraatiin kufatiin gatii maallaqaa biyya keessaa haala itti hir’achuu danda’uun kan karoorfame yammuu ta’u fooyya’iinsa imammata Fisikaalaa (Fiscal policy) waliin haala wal simuun liiqii mootummaaf kennamu xiqqeessuu kaayyoo isaa ol’aanaa godhachuun qophaa’eera. 
Imaammata maallaqa kanaa hojiirra oolchuuf human maallaqaa jiru walitti qindeessuun sochoosuu fi haala ga’umsa qabuun itti fayyadamuuf hangi dhala baankii akka ol ka’u ta’ee jira. 
Kana malees, abbootiin qabeenya dhuunfa tajaajila hojii bankii irratti akka bobba’an taasisuun monopolummaan mootummaan tajaajila hojii seektara bankii irratti qabatee ture akka dhaabbatu ta’ee jira.
Walumaa galatti, imaammatni invastimentii amma jiru, imaammattoota sirna bittaa mootummaa H/Sillaasee fi Dargii walii wal-bira qabamee yammuu ilaallamu qalbii invastaroota biyya keessaas ta’e kan biyya alaa kan harkisu dha jechuun ni danda’ama.
2.1.3.1.Seerota Invastimentii Itoophiyaa.
Imaammata diinagdee gabaa bilisaa bu’uura godhachuun diriire irratti hundaa’uun bara 1983 baooda biyyattiitti seerotni adda addaa kan bahan yammuu ta’u seerota kana keessaa tokko seerota invastimentii ilaalchisanii bahanii dha.
Seerota invastimentii bahan keessa inni jalqabaa labsii lakk 15/1984 bahe dha.
Labsiin kun invastimentii ilaalchisee seerota abbootii qabeenyaa dhuunfaa jajjabeesan keessaa adda dureen kan tuqamu dha. 
Hojiiwwan invastimentii duraan abbootiin qabeenyaa dhuunfaa akka irratti hinbobbaane dhorkamanii turan hunda banaa taasisuun, abbootiin qabeenyaa biyya keessaa akka hirmaatan taasiseera. 
Abbootiin qabeenyaa biyya alaas kaappittaala qaban abbootii qabeenya lammiiwwan biyyattii ta’an waliin walitti dabaluun hojii invastimentii irratti akka bobba’an karaa bane jira.
Ga’ee abbootiin qabeenyaa dhuunfaa guddina diinagdee keessatti qaban cimsuu fi loogiiwwan adda addaa abbootii qabeenya dhuunfaa irratti raawwatamaa ture hambisuuf mootummaan tarkaanfiiwwan adda addaa fudhatamaniiru.
Haaluma kanaan invastarootni biyya keessaa kaappitaala qarshii 250,000 fi invastarootni doolaara Amerikaa 500,000’n hojii invastimentii irratti bobba’an onnachiiftuu ykn jajjabeessituuwwan adda addaa akka argatan labsii lakk 15/1984 keessatti tumamee jira. 
Onnachiiftuuwwan ykn jajjabeessituwwan invastarootni kunniin akka argatan labsii armaan olii keessatti tumaman keessaa akka fakkeenyaatti kanneen armaan gadii tuquun ni danda’ama.
a) Gibirrii fi qaraxa maashinarii fi meeshaalee adda addaa biyya alaa irraa galchaniif kaappitaala hojii invastimentii irra oole keessaa hanga 15% tti bilisa ta’uu.
b) Gibira galii argatan irraa kaffalamu ilaalchisee hanga waggaa sadiitti bilisa ta’u.
c) Invastarootni biyya alaa bu’aa fi dividandii argatan gara biyya isaanii erguu akka danda’an.
Kana malees, Labsichi invastaroota biyyaa keessaa fi alaatiif wabii fi eegumsa seeraa adda addaa kan taasise yammuu kana keessaas qabeenyi invastara biyya keessaas ta’e biyya alaa akkaataa seerri hayyamuun yoo ta’e malee dhaalamuu ykn gara abbaa qabeenyummaa mootummaatti jijjiramu akka hindandeenye ifatti tumee jira. 
Fedhii fi faayidaa uummataa eegsisuuf jecha qabeenyi invastaraa kan dhaalamu yoo ta’e beenyaan gahaan dursee kaffalamufii akka qabu labsii kana keessatti tumamee jira. 
Labsiin lakk 15/1984 labsii lakk. 37/1988’n kan fooyya’e yammuu ta’u labsichi hanqinoota labsii lakk 15/1984 keessatti mul’atan fooyyessuuf kan qophaa’e dha. 
Haaluma kanaan hanqinoota labsii lakk 15/1984 keessatti mul’atan kan labsii lakk 37/1988”n fooyya’an keessan inni tokko invastaroota kaappitaala qarshii 250,000’n hojii invastimentii xixiqqaa fi giddu galeessaa irratti bobba’aniif onnachiiftuuwwan adda addaa akka kennaman ofkeessaa qabaachuu isaa ti. 
Kana malees, labsichi abbootii qabeenya seektara qonnaa, warshaalee fi ijaarsawaan xixiqqaa irratti bobba’uu barbaadanis kan jajjabeessuu yammuu ta’u invastrootni seektara barnoota, fayyaa, hoteelaa fi tuurizinii irratti bobba’anis itti fayyadamtoota onnachiftuu akka ta’an kan of keessatti qabate dha.
Labsiin invastimentii Federaalaa lakk 37/1988, labsii lakk 280/1994”n kan fooyya’e yammuu ta’u labsii kana keessatti gosoota pirojektii invastimentii mootummaan qofti ykn abbootii qabeenya biro waliin walta’iinsaan hojjachuu danda’an.
kanneen invastarootni biyya keessaa qofti irratti bobba’uu danda’anii fi kanneen invastaroota biyya alaatiif hayyamaman addaan bahanii tumamanii jiru. 
Haaluma kanaan gosootni pirojektii invastimentii kan akka dhiyeessa humna ibsaa akka biyyoolessaatti gaggeeffaman, tajaajila poostaa atattamaa osoo hindabalatiin tajaajiloota poostaa kan biro (postal services with the exception of couries services), gosoota pirojektii mootummaan qofti gaggeessuu danda’u ta’uu isaa labsii kana keewwata 5(1)(a-b) jalatti ifatti tumamee jira. 
Keewwatuma kana keewwata xiqqqaa 2(a-b) jalatti akkaataa tumameen gosoota piroojektii kan akka meeshaa waraanaa oomishuu fi tajaajila telekoominikeeshiinii mootummaa fi abbootiin qabeenya dhuunfaa waliin ta’uun kanneen hojjachuu danda’an ta’uun isaa tumamee jira.
Gosoota invastimentii kana irraa hafan abbootii qabeenyaa dhuunfaatiif banaa akka ta’an taasisamaniiru.
Labsii kana keessatti gosoota pirojektii invastimentii abbotii qabeenyaa dhuunfaa biyya keessaa qofaaf eegaman ( Reserved) kan jiran ta’uu isaa labsicha keewwata 6 jalatti tumamee jira. 
Tarreeffamni gosoota pirojektii invastimentii abbootii qabenyaa dhuunfaa biyya keessatiif eegaman Dambiidhaan murtaa’uu akka danda’u keewwatuma armaan olii jalatti kan ibsame yammuu ta’u.
labsicha bu’uura godhachuun dambii bahe lakkoofsa 84/1995 jalatti gosootni pirojektii abbootii qabeenyaa dhuunfaa biyya keessattif eergaman tarreeffamanii jiru.
Dambii kana keewwata 3 jalatti akkaataa tumameen gosoota pirojektii abbootii qabeenyaa dhuunfaa biyya keessattif eegaman gabatee dambii kanaan wal-qabatee keessatti ibsamee jira. 
Gosootni pirojektii invastimentii mootummaan ykn abbootii qabeenya dhuunfaa biyya keessatiin akka hojjataman hayyamamaniin ala kan jiran abbootii qabeenya dhuunfaa biyya alaatiif banaa akka ta’an labsicha keewwata 8 jalatti ifatti tumamee jira.
Invastaroota biyya keessaas ta’e biyya alaa harkisuuf onnahiiftuuwwan adda addaa invastarootaaf kennamuu akka danda’u labsii lakk 280/1994 keewwata 9 jalatti kan tumame yammuu ta’u gosti fi hangi onnichiiftuu kennamuu qabu Dambii Manni Maree Ministrootaa baasuun kan murtaa’uu ta’uu isaas tumamee jira.
Haaluma kanaan Dambii lakk 84/1995 bahe keewwatoota (4-9) jalatti gosootni pirojektii invastimentii onnachiiftuun hayyamamuufii qabuu fi gosti onnachiiftuu kennamuu qabu ifatti tumamee jira.
Wabii fi eegumsa invastarootaaf taasifamu ilaalchisee haaluma labsii lakk 15/1984 keessatti tumameen labsii lakk 280/1994 keewwata 21 jalatti kaappitaalli ykn qabeenya hojii invastimentii irra oole faayidaa fi fedhii uummataatiif yoo ta’ee fi akkaataa seeraatiin yoo ta’e malee fudhatamuu ykn dhaalamuu akka hindandeenye ifatti tumamee jira. 
Faayidaa uummataatiif jecha akkaataa seeraatiin kan fudhatamu ykn dhaallamu yoo ta’e beenyaan galii gabaa yerootiin wal-gitu dursee kaffalamu akka qabu keewwata kana jalatti ifatti tumamee jira. 
Kana malees, invastarii biyya alaa akkaataa keewwata armaan olittin beenyaan kaffalameef, beenyaa kaffalameef sharafa biyya alaatti jijjiruun Itoophiyaa alatti ergu akka danda’u keewwatuma kana jalatti tumamee jira.
2.1.3.2.Qaamole Bulchiinsa Invastimentii Sadarkaa Federaalaa.
Kufaatii sirna bittaa mootummaa Dargii booda Itoophiyaatti sirni caasaa mootummaa haaraan jechuunis sirni caasaa mootummaa Federaalawaa kan diriire yammuu ta’u sadarkaa jiddu galeessaa fi sadarkaa naannootti qaamoleen aangoo mootummaa adda, addaa qaban hundeeffamaniiru. 
Haaluma kanaan qaamooleen kunis mootummaa Federaalaa fi Naannoolee yammuu ta’an dhimma invastimentii ilaalchisee sadarkaa Federalaatiis ta’e sadarkaa naannoleetti qaamotni Bulchiinsa invastimentii hundeeffamaniiru.
Sadarkaa Federaalaatti qaamotni bulchiinsa invastimentii kan hundeeffaman yammuu ta’u isaanis Boordii fi Ejensii invastimentii Federaalaa ti. 
Akkaataa labsii Lakk 280/1994 keewwata 22 tiin Boordiin invastimentii Federaalaa Ministeera Daldalaa fi Industriitiin kan hoogganamu ta’ee aangoo fi ga’ee hojii adda addaa kan qabu yammuu ta’u
kana keessaa invastimentii ilaalchisee imaammatni fi seerotni bahan Ejensii invastimentii Federaalaatiin hojii irraa ooluu isaanii too’achuun isa tokko dha. 
Akkasumas dhimmoota imaammaataa irratti murtee ni kenna. 
Kana malees, labsiiwwan invastimentii hojii irra oolchuudhaaf daambiiwwan fi qajeelfamoota adda addaa baasuuf qaama aangoo qabu dha. 
Dabalatanis Boordichi onnachiiftuuwwan invastarootaaf kennaman ykn kennamuu qaban ilaalchisee murtee kennuuf qaama aangoo qabu. 
Murtiiwwan invastimentii ilaalchisee Ejensiin invastimentii Federaalaa kennu irratti invastarootni komii kan dhiyeessan yoo ta’e komii dhiyaate ilaaluun murtii kennuudhaaf aangoo ni qaba. 
Bakka barbaachisaa dha jedhee itti amanetti onnachiiftuuwwan haaraa ykn dabalataa invastarootaaf kennamu qaban.
ilaalchisee yaada murtii qopheessee Mana Maree ministrootaaf dhiyeessuu ni danda’a.
Qaamni bulchiinsa invastimentii sadarkaa Federaalaa Boordichatti aanee jiru Ejensii Invastimentii federaalaa yammuu ta’u Ejensichi aangoo fi ga’ee hojii adda addaa kan qabu dha.
Isaan keessaas invastaroota hojii invastimentii irratti bobba’uu barbaadaniif carraa invastimentii biyyattiin qabdu beeksisuun invastarootaaf odeeffannoo kennuun isa tokko dha. 
Akkasumas invastaroota biyya alaa hojii invastimentii irratti bobba’aniif hayyamaa invastimentii fi hojii ni kenna.
Galmeessa waliigaltee tekinoolojii dabarsuu dabalatee invastimentii kallatti biyya alaa irraa dhuufuf haala ni mijeessa. 
Akkasumas, sadarkaa raawwii projektoota invastimentii hojii irra jiran ni too’ata, tarkaanfii sirreeffamaas ni fudhata. 
Walii-galteewwan beeksisaa fi eegumsa invastimentii ( Investment Promotion and Protection Agreements) ilaalchisee biyyoota biroo wliin taasisamu qaama dhimmi ilaaluun erga mirkanaa’ee booda ni mallatteessa. 
Walumaagalatti invastimentii ilaalchisee dhimmoota immaammataa irratti mootummaadhaaf gorsa ni kenna.
2.2. Naannoo Oromiyaatti Haala Sochii Invastimentii.
Kufaatii sirna dargiitti aansuun bu’uura sirna caasa mootummaa haaraa diriirfameen, Itoophiyaan sirna caasaa mootummaa Federalawaa hordofaa jiraachuun ni beekama. 
Haaluma kanaan biyyattiitti mootummaalee naannoo adda addaa hundeeffamanii jiru.
Naannoolee akka mootummaa naannootti hundeeffaman keessaa mootummaa naannoo Oromiyaa isa tokko dha. 
Haaluma kanaan mootummaan naannichaa haala qabatamaa biyyoleessaa fi naannichaa irratti hundaa’uun dhimmoota hawaasummaa, diinagdee fi siyaasaa naannicha keessatti gaggeeffaman irratti sochiiwwan adda addaa taasisaa tureera. 
Jireenya hawasa naannichaa gama hawaasummaa fi diinagdeetiin fooyyessuuf tarkanfiiwwan adda addaa fudhatamaa turaniiru.
Naannichaatti dhimmoota sochiin irratti gaggeeffamaa ture keessaa tokko dhimma invastimentii yammuu ta’u imaammata invastimentii akka biyyaatti gabaa bilisa bu’uura.
godhachuun qophaa’e irratti hundaa’uun haala invastimentii, keessumaayyuu, invastimentii dhuunfaa jajjabeessuun seerootni adda addaa bahaa turaniiru.
Akkuma beekamu naannoon Oromiyaa naannoolee carraan invastimentii bal’aan keessatti argamu keessaa tokko dha. 
Carraawwan invastimentii naannichatti invastarootni irratti bobba’uu danda’an keessaa kan akka qonnaa, agro-prosesiingii, warshaalee adda addaa tuquun ni danda’ama. 
Kana malees, naannichi gama tuurizimiitiin carra invastimentii bal’aa kan qabu yammuu ta’u iddoowwan tuurizimii tuuristoota biyya keessaas ta’e alaa hawwatan hedduutu jira. 
Carrawwan invastimentii jiran kana irratti invastarootni biyya keessaas ta’e biyya alaa akka hirmaatan qaamoleen hordofan qaamoleen bulchiinsa invastimentiis seeraan kan hundaa’an yammuu ta’u seerotni invastimentii adda addaas bahanii jiru.
2.2.1. Seerota Invastimentii Oromiyaa.
Invastimentii ilaalchisee yeroo duraatiif seerri bahe labsii Qaamolee bulchiinsa invastimentii naannichaa hundeessuuf bahe Lakk.2/1987 fi Labsii Itti Fayyadama.
Lafa Baadiyyaa invastimentiidhaaf ooluu danda’u Murteessuuf labsii bahe Lakk 3/1987 dha. 
Labsii Itti fayyadama lafa baadiyyaa Invastimentiif ta’u murteessuuf bahe lakk 3/1987 keewwata 3(1) jalatti akkaataa tumameen bu’uura labsii.
Invastimentii Federaalaa fi naannichaatiin invastarri naannichaatti hojii invastimentii irratti bobba’uu barbaadu lafa invastimentiif oolu mirga argachuu fi itti fayyadamuu akka qabu tumamee jira. 
Invastarri akkaataa labsii kanaa keewwata 3(1) tiin lafa fudhate, lafa fudhate irratti hojii invastimentii jalqabdun dura akkaataa seera daldala biyyattiitiin galmaa’uu fi hayyama daldalaa qabaachuu akka qabu labsii kana keewwata 12(1) fi (2) jalatti ifatti tumamee jira.
Invastarri lafa invastimentii fudhachuun mirga itti fayyadama lafa baadiyyaa qabu kamiyyuu mirga itti fayyadamaa argate akkaataa pirojektii invastimentii hayyamameetiin qaama birootiif dabarsuu akka danda’u labsii kana keewwata 16 jalatti tumamee jira. 
Haata’u malee, akkaataa keewwata kanaatiin qaama birootti dabarsuudhaaf duraan dursee lafa kennameef irratti akkaataa kaayyoo pirojektichaatiin duraan dursee oomisha jalqabuu akka qabu kewwatuma kana jalatti tumamee jira.
Kana malees, labsii kana keessatti dhimmoota tumaman keessaa inni biroo wabii fi eegumsa invastarootaaf taasifame yammuu ta’u, akkaataa labsii kanaa keewwata 17(1)tiin invastarri mirga itti fayyadama lafa baadiyyaa argate kamiyyuu ragaa laficha seeraan argachuu isaa ibsu akka dhiyeesseen waraqaa ragaa abbaa qabiyyee lafaa qaama dhimmi ilaalu irra argachuuf mirga qaba. 
Dabalataanis hanga barri waliigaltee dhumutti mirga lafichatti fayyadamuu akka qabu fi akka itti hinfayyadamne dhorkamuu akka hindandeenye keewwatuma armaan olii keewwata xiqqaa(2) jalatti tumamee jira. 
Faayidaa fi fedhii uummataatiif oolchuuf mootummaan kan barbaadu yoo ta’e malee qabeenyi invastaraa dhaalamuu ykn harkaa fuudhamuu akka hindandeenye, faayidaa fi fedhii uummaataatiif kan dhaalamu ykn kan harkaa fuudhamu yoo ta’e duraan dursee beenyaan gabaa yerootiin walgitu kaffalamuufii akka qabus keewwata 17(3) jalatti ifatti tumamee jira.
2.2.2. Qaamolee Bulchiinsa Invastimentii.
Sadarkaa naannoo Oromiyaatti qaamoleen bulchiinsa invastimentii naanichaa kan hundeeffaman yammuu ta’u.
Labsiin Qaamolee Qulchiinsa Invastimentii naannichaa hundeessuuf bahe lakk 2/1987 isa jalqabaa ti. 
Akkaataa labsii kana keewwata 5tiin qaamoleen bulchiinsa Invastimentii naannichaa Boordii, waajjira.
Invastimentii naannichaa, koreewwan invastimentii sadarkaa Godinaa fi Aanaatti hundeeffaman yammuu ta’u, labsiin kun labsii lakk 115/1998”n deebi’ee fooyya’ee jira. 
Labsii irra deebiidhaan qaamolee bulchiinsa invastimentii naannichaa hundeessuuf bahe kana keewwata 6 jalatti akkaataa tumameen qaamoleen bulchiinsa invastimentii naannichaa koreewwan invastimentii Godinaa, magaalaa yammuu ta’an.
Boordii,Aanaa,koomishinii invastimentii fi akkasumas sadarkaa bulchiinsaa labsii lakk 2/1987 keessatti waajjirri Invastimentii naannichaa sadarkaa waajjiraatti hundeeffamee ture sadarkaa koomishiniitti akka gurmaa’u ta’ee jira.
Labsiin lakk 115/1998tiis labsii qaamolee bulchiinsaa invastimentii naannichaa irra deebiidhaan yeroo lammaffaaf fooyyessuuf bahe lakk 138/2000”n kan fooyya’e yammuu ta’u labsiin kun labsii yeroo ammaa hojii irra jiru dha.
Akkaataa labsii kanaatiin qaamoleen bulchiinsa invastimentii naannichaa Boordii, Koomishinii Invastimentii, koreewwan invastimentii sadarkaa godinaa, Aanaa fi Bulchiinsa Magaalaa ti. 
Akkaataa Labsii lakk 138/2000tiin walitti qabaan Boordii invastimentii naannichaa pirezidaantii naannichaa ta’ee boordichi hooggansaa ol’aanaa dha.
invastimentii qaama Labsicha keewwata 6 jalatti akkaataa tumameen Boordichi aangoo fi ga’ee hojii armaan gadii qaba.
1) Imaammataa fi tarsiimoo invastimentii ilaalchisee qophaa’e Mana Maree Bulchiinsa naannichaatiif ni dhiyeessa, yammuu mirkanaa’u hojii irra ni oolcha.
2) Sochii invastimentii naannichaa ol’aantummaadhhan ni to’ata.
3) Invastimentii ilaalchisee qajeelfama adda addaa ni baasa.
4) Jajjabeessituu hojii invastimentii qopheessuun Mana Maree Bulchiinsa Naannichaatiif ni dhiyeessa, yammuu mirkanaa’u hojii irra ni oolcha.
5) Dhimma Invastimentii irratti Koomishinii fi qamolee sochii invastimentii keessatti ga’ee qabaniin murtii kenname irratti komiin yoo dhiyaate murtii ni kenna, murtiin Boordichi kennus murtii dhumaa ta’a.
6) Lafti invastimentii baadiyyaa fi magaalaa qaama dhimmi ilaaluun akka qophaa’u ni taasisa, raawwii isaas ni hordofa.
7) Pirojektoota gurguddaa faayidaa ol’aanaa qaban ilaalchisee invastaroota hayyama invasimentii qabaniif lafa ni kenna., ni bulcha.
8) Beenyaan lafa invastimentii akkaataa seeraatiin akka kaffalamu ni taasisa.
9) Lafa invastimentii qophaa’eef bu’uurri misoomaa dursee akka galu ni taasisa.
10) Ijaarsa seeraan alaa lafa invastimentii irratti gaggeeffamu ni too’ata, tarkaanfii sirreeffamaas ni fudhata.
11) Wal-harkaa fuudhiinsa dhaabbilee mootummaa dhimma invastimentiitiif akka oolan murtaa’aan ilaalchisee haala raawwuii isaa ni hordofa.
12)Haaluma walfakkaatuun aangoon qaamolee bulchiinsa invastimentii sadarkaa godinaa, magaalaa fi aanaa Labsiidhuma kana keewwattoota 8, 10 fi 12 jalatti akkaataa wal duraa duuba isaaniitiin tumamee jira.
Gaaffiiwwan Marii.
1) Invastaroota Pirojektii invastimentii akkamii irratti bobba’aniif onnachhiftuun hayyamama? Gosoota onnachiiftuu kennamuu tarreessi.
2) Kaayyoon onnachiiftuu invastarootaaf kennamuu maali?
3) Gosoota piroojektii invastimentii tokko tokko irratti mootummaan qofti ykn abbootii qabenyaa mootummaa waliin akka hojjetan fi abbootiin qabeenyaa dhuunfaan gosoota piroojektii akkasii irratti akka hinbobbaane maaliif dhorkama?
Boqonnaa Sadii.
Naannoo Oromiyaatti Invastimentii fi Ga’ee Qaamolee Haqaa Boqonnaan kun babal’ina invastimentii keessatti ga’een qaamoleen haqaa qaban irratti kan xiyyeeffatu ta’ee, guddina diinagdee keessatti qaamoleen haqaa shoora akkamii taphachuu akka qaban kan keessatti xiinxalamu dha.
Kana malees, waldhabdeewwan invastimentii waliin wal-qabatanii akka naannoo Oromiyatti ka’anii fi tooftaa itti hiikamuu danda’an kan keessatti ibsamudha.
Dabalatanis invastimentii ilalchisee ga’een akka Manneen Murtii, Abbaa Alangaa fi Pooliisii maal ta’uu akka qabu waldhabdeewwan invastimentii yeroo ammaa naannoo Oromiyaatti ka’aa jiran ilaalchisee rakkoowwan qabatamaa yeroo ammaa mul’atan kan keessatti ilaalamu ta’a. 
Gaaffiiwwan mariis boqonnaa kana keessatti kan haammatman ta’a.
Kaayoo Xumura boqonnaa kanaatti Leenjifamtootni:
Guddina diinagdee keessatti ga’een qaamolee haqaa maal akka ta’e ni hubatu.
Waldhabdee invastimentiin walqabatee ka’uu fi haala itti hiikamuu danda’u irratti hubannoo ni argatu.
Invastimentii jajjabeessuu keessatti ga’ee Manneen Murtii, Abbaa Alangaa fi Poolisii ni hubatu.
3.1. Guddina Diinagdee keessatti Ga’ee Qaamolee Haqaa (Haal-Walii-galaa).
Guddina diinagdee biyya tokkoo keessatti ga’een qaamolee haqaa dhimma akka salphaatti ilaalamu miti. 
Akkuma beekamu qaamoleen haqaa qaamolee seerota bahan hojii irra akka oolan taasisanii dha. 
Seeraa fi Qaamolee haqaa (Law and Justice Sectors) gargar baasuun ilaaluun kan hindanda’amne yoo ta’ellee, lamaanuu bu’aa jireenya hawaasummaa ilma namaa ta’anii waantota of danda’anii dhaabbatanii dha. 
Seerri meeshaa wal-quunamtiin hawaasa jidduutti taasisamu ittiin too’atamu dha. 
Qaamoleen haqaa immoo gama isaaniitiin meeshaalee seerota bahan hojii irra ittiin oolchinuu fi seerotni bahan qabatamaan hojiirra akka oolan kan taasisanii dha.
21 Seerotni gaariin hojii irra ooluu danda’an jiraatanus seerota kana hojii irra oolchuuf qaamni ga’umsa qabu kan hinjirre yoo ta’e seerotni barreeffaman faayaa waraqaa ta’anii hafu.
Qaamoleen haqaa tajaajila haqaa haala saffisa qabuu fi bu’a qabeessa kan hinkennine yoo ta’e abdii fi amantaan hawaasni qaama kana irraa qabaachuu qabu ni xiqqaata. 
Seerota bahan bu’uura godhachuudhaan amoloota hawaasa biratti fudhatama hinqabnee fi seeraan dhorkamaa ta’an sirreessuun tajaajila haqa qabeessa, tilmaamaa fi qaqqabamaa ta’e kan hinkennine yoo ta’e haallawwan sochii diinagdee, keessumattuu haallaawwan invastimentiidhaaf mijaa’aa ta’an jiraachuu hin danda’an. 
Seerotnii bahan haala iftoominaa qabuu fi haqa qabeessa ta’een qaamolee haqaatiin hojii irra kan hin oolle yoo ta’e mirgi qabeenyaa fi nageenyi namootaa hinkabajamu. 
Kana malees, waliigalteewwan adda addaa namoota jidduutti hinraawwataman. 
Waldhabiinsi qaamolee adda addaa jidduutti uumamus furmaata argachuu hidanda’u.
22 Walumaa-galatti kenniinsi tajaajilan haqaa qaamolee haqaatiin kennamu haala si’oominaa fi bu’a qabeessa ta’een kan kennamu yoo ta’e hawaasni qaamolee kana irraa abdii fi amantaan hinqabaatu.
Murtii hawaasni akka walii-galaatti sochii hawaasummaa, diinagdee fi siyaasaa keessatti taasisu ilaalchisee sirni kenninsa tajaajila haqaa murteessaa dha.
Keessumaayyuu, murtii abbootiin qabeenyaa invastimentii keessa galuuf taasisanuu fi bu’aa isaa ilaalchisee ga’een qaamoleen haqaadhimma murteessaa dha.
Jaarra 21ffaa keessa guddina diinagdeefi hawaasummaa jechuun ijaarsawwan adda
addaa kanneen akka daandii warshaalee fi kkf babal’isuu qofa miti. Akkasumas
galiiwwan gibiraa adda addaa sassaabuu qofa irratti rarra’ee kan hafu miti.
Guddina diinagdee fi hawaasummaa jechuun ol’aantummaa seeraa waliin
dhimma walqabatu dha. Bakka Ol’aantummaan seeraa hin jirretti waa’ee guddina
diinagdee fi hawaasummaa yaaduun hindanda’amu. Seerotni hojii irra ooluu
danda’an, nageenyi amansiisaanii fi tajaajilli haqaa qaqqabamaan jiraachuun
isaa ol’aantummaa seeraa mirkaneessuu keessatti dhimmoota murteessoo
dha.Seerota bahan hojii irra oolchuun nageenyi amansiisaanii fi tajaajilli
qaqqabamaa akka jiraatu taasisuun ol’aantummaa seeraa kan mirkaneessan
immoo eenyuunuu caalaa qaamolee haqaa ti.
Ga’ee qaamoleen haqaa guddina diinagdeetiif bahuu qaban ilaalchisee hawaasni addunyaa bira ilaalcha dogoggoraatu jira ture. 
Dhimma kana ilaalchisee akka barreessaan tokko ibsetti,
“Qaamoleen haqaa Seenaadhaan gumaachota guddina diinagdee fi hawaasummaa akka ta’anitti osoo hin ta’in ,
akka itti fayyadamtoota qabeenyaa qofaatti ilaallamaa turan” (Hiikoon keenya) Kanaafuu, qaamoleen haqaa guddina diinagdee fi hawaasumma keessatti itti fayyadamtoota qabeenyaa qofa osoo hin ta’in, gama kanaan ga’ee isaan irra eegamu bahuun guumacha mataa isaanii taasisuu qabu.
23. Kan 21ffaa irratti tuqame.
3.2. Wal-dhabiinsa Invastimentiin wal-qabatee ka’u Naannoo Oromiyaatti Carraan invastimentii adda addaa bal’inaan waan jiruuf carraa invastimentii kanatti fayyadamuuf invastarootni hedduun naannichatti hojii invastimentii irratti bobba’anii jiru. 
Ragaan koomishinii invastimentii naannichaa irraa argame akka ibsutti hanga ji’a Waxabajjii bara 2000tti pirojektoota invastimentii abbootii qabeenyaa biyya keessaa fi biyya alaa qarshii biliyoona 115 ol galmeessisanif hayyamni invastimentii kennameera. 
Invastaroota biyya keessaas ta’e biyya alaa Itoophiyaatti hojii invastimentii irratti bobba’an keessaa ga’een naannichaa ol’aanaa dha.
24 Carraa invastimentii naannichatti argamuu fi hirmaannaa bal’aa invastarootni naannichatti taasisanuun wal-qabatee wal dhabiiinsi invastimentii abbootii qabeenyaa fi koomishinii invastimentii naannichaa, akkasumas koreewwan invastimentii sadarkaa sadarkaan jiran jidduutti ni uumama.
25 Kana malees, abbootii qabeenyaa fi hawaasa naannoo jidduttis waldhabiinsi adda addaa dabree dabree kan uumamu yammuu ta’u abbootii qabeenyaa waliin ta’uun hojii invastimentii irratti bobba’an jiddutis waldhabdeeeewwan adda addaa ni uumamu.
Koomishinii Invastimentii naannichaa fi abbootii qabeenyaa jidduutti waldhabiinsi adda addaa yeroo hedduu kan uumamu yammuu ta’u wal-dhabiinsa.
kanaaf akka ka’umsaatti sababoota tuqaman keessa inni duraa akkaataa waliigalteetiin abbootii qabeenyaa yeroo walii-galame keessatti hojii jalqabuu dhiisuun, kaayyoo pirojektii investimentii hayyamameen ala hojjachuunii fi lafa invastimentiidhaaf kenname seeraan ala qaama biraatti dabarsuun isaan gurguddoo dha.
24. gaaffii fi deebii obbo Mahaammad waliin gaggeeffame, I/A/k/K/I/O, 13/2/2001 Invastarootaa fi hawaasa naannoo jidduuttis dabree dabree wal-dhabiinsi kan
uumamu yammuu wal dhabiinsa kanaaf akka sababaatti kanneen keessaa tuqaman lafa invastimentiidhaaf akka oolu qaama dhimmi ilaaluun murtaa’e namootni laficha irra jiraatan sababoota adda addaa tuquun gadi lakkisuu diduu fi gochaalee yakkaa adda addaa invastarootaa fi qabeenya isaanii irratti rawwachuu dha. 
26 Abbootii qabeenyaa waliin ta’uun hojii invastimentii irratti bobba’an jidduuttis waldhabiinsi darbee darbee kan uumamu yammuu ta’u waldhabiinsa kanaafis
akka sababaatti kan tuqamu abbootiin qabeenyaa biyya keessaa hojii invastimentiif lafa erga fudhatanii booda abbootii qabeenyaa biyya alaa waliin
hojjachuuf walii-galuun, porojektichi osoo hojii hinjalqabin qooda isaanii fudhachuun bahuuf gaaffiin dhiyeessan abbootii qabeenyaa isaan kaaniin fudhatama dhabuun isa tokko dha.
27 Waldhabiinsa invastimeenti ilaalchisee ka’u hiikuuf tooftaaleen adda addaa kan jiran yammuu ta’u abbootii qabeenyaa fi koomishinicha jidduutti wal dhabiinsa uumame yoo ta’e waliigaltee taasisame bu’uura godhachuun marii taasisuun waldhabiinsa uumame hiikuun isa duraa ti.
Marii gaggeeffamuun kan waliihingalle yoo ta’ee qaamoolee bulchiinsa invastimentii naanichaa sadarkaa sadarkaa jiraniin ta’a. 
Dhimmootni invastimentii Manneen Murtii idileetti dhiyaatan yeroon murtii argachuu dhabuu irraan kan ka’e dogoggora seeraa bu’uraa yoo ta’e malee Manneen Murtiitti akkam hindhiyaannee fi Boordiin invastimentii naannichaa murtii dhumaa kennnuuf aangoo akka qabu Labsii lakk 138/2000 yoo tumamellee koomishinichaa fi qaamolee bulchiinsa invastimentii
sadarkaa sadarkaan jiranuu fi abbootii qabeenyaa jidduutti waldhabiinsi kan uumamu yoo ta’e abbootiin qabeenyaa tokko tokko dhimmicha Mana Murtiitti geessuudhaan furmaata argachuuf yaalii taasisuun ni mula’ta.
Wal-dhabiinsa abbootii qabeenyaa fi hawaasa naannoo jidduutti uumamu ilaalchisee mootummaan invastimentiif jecha hawaasa naannoo, keessuumaayyuu, qonnaan bultootaa beenyaa kaffaluun lafa kan irraa fuudhu yoo ta’ellee, qonnaan bultootni laficha irra jiraatan, beenya erga fudhatanii booda laficha gadi lakkisuu diduun abbootii qabeenyaa waliin walitti bu’iinsa haalli isaan itti uuman ni jira.
Qonnaan bultootni beenyaa kaffalameef lafa invastimentiif harkaa fuudhame akka gadi lakkisan murteewwan adda adda qaamolee bulchiinsa Invastimentii sadarkaa sadarkaan jiraniin kan darban yoo ta’ellee murtii kana rawwachiisuu irratti hanqinootni ni mul’ata. 
3.3. Waldhabiinsa Invastimentii wal-qabatee ka’uu fi Ga’ee Qaamolee Haqaa.
3.3.1 Ga’ee Manneen Murtii.
Akkuma beekamu Manneen murtii qaamolee mootummaa keessaa qaama seera hiikuuf aangoo qabani dha. 
Heera Mootummaa Federalaa keewwata 79(1) fi Heera Mootummaa Naannoo Oromiyaa fooyya’ee bahe Lakk 46(1994) keewwata 63(1) jalatti qaamni aangoo abbaa seerummaa qabu manneen murtii qofa ta’uu isaa ibsamee jira.
Manneen Murtiis aangoo abbaa seerummaa heera mootummaatiin keennameef irratti hundaa’uun waldhabiinsa gara isaaniitti dhiyaatu seeraa fi seera qofa irratti hundaa’uun loogii tokko malee murtii haqa qabeessa akka kennan kan hundeeffamanii dha. 
Aangoo fi dirqama Manneen murtii qaban kana irraa ka’uun invastimentii jajjabeessuu keessatti ga’een isaan qaban maal ta’uu akka qabuu fi rakkoowwan jiran akka armaan gadiitti ilaaluuf yaalla.
28. Gaaffii fi deebii Obbo Abdulhaakiim Muktaar Waliin gaggeeffame,13/2/2001.
Barreeffama kana keessatti akkuma tuquuf yaalletti wal-dhabiisi invastimentiin waliin wal-qabatee ka’u jiraachuu ilaallee jira. Wal-dhabdeewwan uumaman tooftaalee adda addatiin furmaata kan argatan yammu ta’u, kanneen keessaas dhimmichi karaa Manneen Murtiitiin furmaata akka argatan taasisuun isa tokko dha.
Labsii lakk 138/2000 keewwata 6(5) jalatti akkaataa tumameen dogoggora seeraa bu’uuraa yoo ta’e malee dhimma invastimentii ilaalchisee Murtii dhumaa kennuuf aangoo kan qabu Boordii Invastimentii naannichaa ti. 
Haata’u malee qabatamaadhaan akka jirutti darbee darbee Manneen Murtii tokko tokko wal dhabiinsa invastimentii ilaalchisee isaanitti dhiyaatu kan keessumeessan yammuu, Manneen Murtii tokko tokko immoo dhimmichi aangoo Manneen Murtii miti jechuun haalli isaan itti deebisan ni mul’ata. 
Dhimmoota invastimentii Manneen Murtiin ilaalaman akka fakkeenyaatti kanneen armaan gadii tuquun ni danda’ama. 
Lakk Galmee 53628’n falmii siviilii Innat Agroo Industrii fi Koomishinii Invastimentii Oromiyaa jidduutti ka’een himataan (Innat AgrooIndustrii) himatamaan (Koomishinii Invastimentii Oromiyaa) lafa
invastimentiidhaaf kenname heektaara 200 keessaa hektaara 100 seeraan ala narraa fudhate jechuun himata M/M/Ol’aangaa godina Shawaa Bahaatti dhiyeesse Manni Murtii walii galaa Oromiyaa Ol’iyyaannoo dhiyaateen ialaalee murtii kenneera.
Haaluma wal fakkatuun lakk Galmee 14574’n Barah Hullagaabbi Gibirinnaa Limaat fi Koomishinii Invastimentii Oromiyaa jidduutti falmii Siviilii ka’een.
himataan (Barah Hallagabbi Gibiriinnaa Limaat) himatamaan (K/I/O) lafa invastimentiif naaf kenname seeraan ala akkan gadilakkisu naa taasise jechuun Mana Murtii aanaa Barahitti himata.
Dhiyeessee M/M/Ol’aanaa Godina Sh/Kaabaa ol’iyyannoon ilaalee murtii kenneera.
Gama biraatiin dhimmuma invastimentii ilaalchisee lakk Galmee 13989’n falmii siviilii Dhaabbata Z.H.PLC fi K/I/O jidduutti ka’een, himataan (Dhaabbatni Z.H.PLC), himatamaan (K.I.O) lafa invastimentiif naaf kenne seeraan ala narraa
fudhate jechuun Mana Murtii aanaa Aqaaqiitti himata dhiyeessee kan isaaf murtaa’e yammuu ta’u himatamaan (Koomishiniin Invastimentii Oromiyaa) dhimmicha ol’iyyannoodhaan M/M/ol’aanaa Go/Sh/Bahaatti dhiyeessee Manni
Murtichaa doggogora seeraa bu’uura (error of law) kan qabu yoo ta’e malee dhimmi invastimentii aangoo Mana Murtii miti jechuun murtii Manni Murtii jalaa kenne diigee jira. 
Haaluma kanaan murtiiwwan armaan olitti invastimentiin ilaalchisee kennaman irraa hubachuun akka danda’amutti Manneen Murtii biratti hubannoon wal-fakkaataan kan hin jirre ta’uu isaa fi seerota invastimentii irratti hubannoon jiru laafaa ta’uu isaa ti . 
Kanaafuu, Manneen Murtii seerota invastimentii akka biyyaattis ta’e akka naannoo Oromiyaatti hojii irra jiran hubachuun akkaataa seerota jiraniitiin tajajila haqaa kennuun invastimentii babalisuu keessatti ga’ee isaanii irraa eegamu bahuu qabu.
Haala amma jiruun dhimmootni Invastiment hundi Manneen Murtiiti kan hindhiyaanne yoo ta’ellee, dhimmoota invastimentii Manneen Murtiitti dhiyaatan waggaa lamaa fi isaa ol murtii osoo hinargatin haalli isaan itti turan ni jira29.
Invastarootni, keessumaayyuu, invastarootni biyya alaa waldhabiinsa invastimentii gara Manneen Murtii dhiyeessan dhimmi isaanii yeroon murtii kan hinarganne yoo ta’e, kaappitaala isaanii fudhachuun gara biyyoota birootti socho’uu ni danda’u. 
Dhimmootni invastimentii daangaa aangoo Manneen Murtii keessatti kufan kan jiranii fi Manneen Murtiitti kan dhiyaatan yoo ta’e dhimmicha ilaaluun yeroo gabaabaa keessatti murtii itti kennuu qabu.
Gochaaleen yakkaas darbee darbee invastarootaa fi qabeenya isaanii irratti kan raawwatamu yoo ta’e invastarootni sodaa fi yaaddoo malee hojii isaanii akka gaggeessan himanni yakkaa Manneen Murtiitti kan dhiyaatu yoo ta’e murtii
saffisaa fi haqa qabeessa kennuun gochaaleen seeraan alaa invastimentii gufachiisan akka hinraawwatamne gochuun ga’ee Manneen Murtii ti.
Kana malees, qabeenyi hojii invastimentiitiif oolu inni guddaan lafa waan ta’eef, falmiin lafa invastimentii irratti mootummaa fi abbootii abeenyaa jidduutti, akkasummas abbootii qabeenyaa fi namoota sababa invastimentii lafa irraa ka’an jidduuti ka’u dafee murtii kan hin arganne yoo ta’e, misoomni gama kanaan eegamu dudduubatti harkifachuu ni danda’a.
Walumaa galatti,tajaajilli haqaa saffisaan hinkennamne akka tajajila hinkennamnetti (Justice Delayed is justice denied) waan lakkaawwamuuf Manneen Murtii tajaajila isaan irraa eegamu akkataa si’oominaa fi bu’a qabeessa ta’een kennuutu isaan irraa eegama.
3.3.2.Ga’ee Abbaa Alangaa fi Poolisii.
Bulchiinsa Sirna Haqaa, keessumaayyuu, Bulchiinsa Sirna Haqaa Yakkaa keessatti ga’een Abbaa Alangaa fi Poolisii ol’aanaa dha. Akkaataa Seeraa Sirna Deemsa Falmii yakka keewwata 8(1) jalatti tumameen Abbaan Alangaa tumaalee seera kana keessatti tumaman hojii irra oolchuuf dirqama qaba. 
Dhimmoota yakkaa ilaalchisee bakka gochi yakkaaa raawwatameera jedhee shakketti ykn gochi yakkaa raawwatamuun isaa odeeffannoon akka isaa qaqqabeen qorannoon yakkaa akka gaggeeffamu taasisuun aangoo fi gahee hojii Abbaa Alangaa ti. 
Kana malees, dhimmoota yakkaa irratti poolisii waliin qindoominaan hojjachuu akka qabus seera kana keewwata 8(2) jalatti tumamee jira.
Gama biraatiin ga’ee poolisiin yakka ittisuu fi kanneen rawwataman qorachuu keessatti qabu ilaalchisee seera kana keewwata 9 jalatti tumamee jira. 
Akkaataa keewwata armaan olitti tuqame jalatti ibsameen ga’een poolisii kanneen armaan gadii ti.
Nageenya eeguu fi yakki akka hin raawwatamne ittisuu.
Yakkoota raawwataman irratti qorannoo gaggeessuu.
Shakkamtoota yakka raawwatan jedhaman qabuudhaan seeratti dhiyeessuu fi.
Seera kabachiisuu keessatti Abbaa Alangaa deeggaruuf dirqama qabaachuu isaa.
Sadarkaa naannoo Oromiyaatti labsii Qaamoolee Raawwachistuu Naannichaa irraa Deebiidhaan Fooyyessuuf bahe Lakk 132/2000 keewwata________fi
_______ jalattis Abbaan Alangaa fi Poolisiin heeraa fi seerri akka kabajamu, nageenyii fi tasgabbiin naannichatti
akka mirkanaa’u qindoominaan waliin hojjachuu akka qaban ifatti tumamee jira.
Haaluma kanaan gochaaleen yakkaa kan raawwataman yoo ta’e qorannoo yakkaa waliin gaggeessuun shakkamtoota gocha yakkaa raawwatan erga addaan baasanii booda, Abbaan Alangaa Mana
Murtii aangoo qabutti himannaa dhiyeessuun namootni gocha yakkaa raawwachuun isaanii mirkanaa’e adabbii gocha yakkaa raawwatniin wal-gituun adabsiisuu akka qabu tumamee jira.
Walumaa galatti ga’een Abbaan Alangaa fi Poolisii mirga namoota qulqulluu osoo hin tuqin namoota gocha yakkaa rawwataniiru jedhamanii shakkaman addaan baasuun seeratti akka dhiyaatan taasisuu dha. 
Ga’ee hojii Abbaan Alangaa fi Poolisiin qabu kana irraa ka’uun yakkoota invastimantiin walqabatanii raawwataman seeratti dhiyeessuu keessatti ga’een qaamolee kanaa maal ta’uu qaba isa jedhu kanatti aansinee ilaalla.
Akkuma beekamu bakka mirgi qabeenyaa fi mirgi namaa seeraan eegame hinkabajamnee fi nageenyii fi tasgabbiin hinjirretti waa’ee guddina diinagdee yaaduun hindanda’amu. 
Guddina diinagadeetiif kanneen guumaachan keessaa invastimentiin tokko waan ta’eef invastaroota hojii invastimentii irratti bobba’aniif deeggarsi barbaachisaa ta’e kan hintaasifamneef yoo ta’e gumaachi guddina diinagdeetiif invastimentiin taasisu duubatti harkifachuu ni danda’a.
Invastarootni ofii isaaniitifis ta’e qabeenya horataniif eegumsa seeraa barbaadu.
Qabeenya hojii invastimentii ittiin gaggeessan irrattis ta’e ofii isaanii irratti namootni gochaalee yakkaa raawwatan seeratti kan hindhiyaanne yoo ta’e sodaa  fi shakkii malee garaa tokkoon hojii invastimentii irratti bobba’uu hindanda’an.
Dhimma kana ilaachisee haala naannoo Oromiyaa yammuu ilaallu gochaaleen yakkaa kan akka meeshaalee invastarootaa hatuu fi dhoksuu,saamichi, mooraa dhaabbilee dhuunfaa keessatti jeequmsa kaasuu, abbootii qabeenyaa dhuunfaa sodaachisuu fi k k f raawwatamaa jiru.
Akka fakkeenyaatti Godina Addaa Oromiyaa naannawa Finfinnee, Aanaa Walmaraatti gochaaleen yakkaa invastaroota qonna abaaboo irratti bobba’an irratti kan raawwatamaa jiran yammuu ta’u Abbaan Alangaa fi Poolisiin Aanichaa waliin ta’uun qorachuun namoota gochaalee yakkaa raawwatan kana Mana Murtii aanichaatti dhiyeessuun haalli isaan akka adabaman itti taasisan ni jira. 
Godinaalee Oromiyaa kan biroottis gochaaleen yakkaa wal-fakkaataan invastaroota irrattis ta’e qabeenya isaanii irratti kan raawwataman yammuu ta’u hubannoo dhabuu irraas haata’u sababoota adda addaatiin invastaroota hojii invastimentii irratti bobba’an tutuquun dhiibbaa irraan gahaa akka jiran invastarootni tokko tokko ni ibsu.
Namoota gochaalee yakkaa akkasii raawwatan seeratti dhiyeessuu irrattis ta’e ga’ee invastimentiin guddina diinagdee keessatti qabu irratti hawaasni hubannoo akka argatu taasisuu irratti darbee darbee hanqinni akka mul’atu invastarootni tokko tokko ni dubbatu.
30 Kanaafuu, gochaaleen yakkaa invastaroota irratti raawwataman invastarootni haala tasgabbaa’een hojii isaanii akka hinraawwanne waan taasisaniif gochaalee yakkaa invastaroota irratti raawwataman haala addaatiin xiyyeeffannoo kennuun irratti hojjachuun barbaachisaa dha.
Gama biraatiin ga’ee poolisii yoo ilaalle ga’een inni yakka ittisuu fi abbaa alangaa waliin ta’uun namoota yakka raawwatan seeratti dhiyeessuuf qabu akkuma jirutti ta’ee, murteewwan qaamoleen bulchiinsa invastimentii naannichaa sadarkaa sadarkaan jiran dabarsan hojii irra oolchuu irratti qabus ol’aanaa dha.
30. Gaaffii fii deebii Obbo Qananiyaa Deeksisoo waliin gaggeeffame, 20/2/2001
Akkaataa gaaffii fi deebii ogeessa Seeraa K/I/O waliin gaggeeffameen akka fakkeenyaatti Godina Shawaa Kaabaatti lafa Invastimentii Dhaabbata Barah Maaunteen Agroo Industrii jedhamuuf Boordiin invastimentii naannichaa akka kennamu murteesse namtichi lafa sana irra ture beenyaan kan kaffalameef yoo ta’ellee laficha akka gadi lakkisu Boordiidhaan yoo murtaa’es murtiin kun hojii irra ooluu hindandeenye.
Koreen Invastimentii Godina Shawwa Kaabaas murtii boordii bu’uura godhachuun xalayaa Lakk G-6/89/342/1 gaafa guyyaa 06/01/2001 barreeffameen Waajira Poolisii aanaa Barah deeggarsa gaafatullee murtichi hanga yoonaatti hojii irra ooluu hindandeenye. 
Rakkoowwan akkanaa kun bal’inaan kan uumaman yoo ta’e murtiiwwan qaamolee invastimentii naannichaa sadarkaa sadarkaan jiran dabarsan hojii irra ooluu waan hindandeenyeef amantaan invastarootni murtii qaamolee kanaa irratti qaban laafuu waan danda’uuf , sababa kanaanis sochiin invastimentii naannichaas duubatti harkifachuu waan danda’uuf murtiiwwan qaamoleen invastimentii naannichaa dabarsan hojii irra oolchuuf deeggarsa kan gaafatamu yoo ta’e poolisiin itti dhimmamuudhaan miira itti gaafatamummaa qabuun deebii kennuutu irraa eegama.
1)Akkaataa Labsii Lakk 138/2000 keewwata 6(5) jalatti tumameen dhiimma invastimentii ilaalchisee koomoshinii Invastimentii Naannoo Oromiyaa fi qaamolee sochii invastimentii keessatti ga’ee qabaniin murtii kennamu irratti ol’iyyannoon kan dhiyyatu yoo ta’e murtiin Boordii invastimentii naannichaa kennu murtii dhumaa ta’a. 
Kana jechuun dhimmi invastimentii gonkumaa Mana Murtiitti hindhiyaatu jechuu dha?
2) Murtii Boordiin Invastimentii invastimentii ilaalchisee kennu qaama kamtu raawwachiisa?
“Yeroo uumamni uumamuma akka isaa miidhaa jiru kana keessatti kitaabni "ILAALCHA MISOOMAA" jedhu kun katabamuun isaa namoota ilaalacha dogoggoraan namoota miidhaniif qoricha ta’a jedheetan amana. 
Ilaalcha misoomsee, egeree dhalootaa qajeelchuuf shoora guddaa taphata. 
B/sa Amaanu'el gumaacha keef galatoomi!
“kitaabni kun ilaalcha manca’e misoomsuuf dandeettii kan gonfateedha. 
Ajaa’iba hedduus of keessaatti qabata. 
Dubbisuu kootiin waan hedduun hubadhe. 
Kitaabni kun B/Amaanu’eliinis akkan daran ajaa’ibsiifadhu nataasise! 
Mee dubbisaa ilaalaa isinis!
Namni daawwitii(of-ilaallee)gaafa fayyadamu qaama isaa kan irraan mul’atu arga. 
Kanneen kitaaba kana dubbisan garuu keessoo isaanii haala salphaa ta’een qoranii akka hubatan isaan taasisa.
Dhugaadha gumaacha qaalii kana dhalootni qubee dubisuu qaba!
Duraan dursee haadha koo aadde Shaashituu Gudduun galateeffadha. 
Obboloota koo: Zarituu Oljirraa, Maartaa Oljirraa, Tasfaa Oljirraa, Tsaggaa Oljirraa, Lishaan Oljirraa, Girmaa Oljirraa, Firoomsaa Oljirraa fi Yekkaatit Oljirraafis galata hedduun qaba. 
Abbaakoo obbo Oljirraa Duuloo fi obboloota koo:-Xajjituu Oljirraa, Tolinaa Oljirraa fi Caalii Oljirraa, kanneen duuti addaan nu baases, lubbuun isaanii jannataan akka qananiitun hawwa!
Namoota bu’aa ba’ii jireenyaa keessatti utubanii akkan hin kufnetti dhaabbii koo tolchaniifis galatan qaba. 
Keessumaa obbo Seefuu Waaqjiraa fi aadde Dabalee Faqqadeef galatni koo yaraa miti.
Akkasumas oolmaan obboleettii koo aadde Maartaa Oljirraa, yoomuu najalaa hin dhokatu.
Gulaaltota kitaaba kanaa: Saamu’eel Asfawuu, Fayyinaa Faqqadee fi Fayyisaa Tasfaa dhalootni qubee hin dagatu.
Isa dhugaa dabde qajeelchuuf jecha, osoo sabni dararamuu ani jireenya qananii jiraachuu hin filadhu jedhee hanga lubbuu qaalii dhabuutti
aarsaa ta’e:-Artistii Oromoo Haacaaluu Hundeessaa akkamittan dagadha! 
Haacaaluun waqxii kitaabni kun barreeffamaa jiru keessa ajjeefame. 
Ani isaaf immimmaan ijaan qofa miti onnee koo keessattan boo’e. 
Immimmaan ijakootii qooruu mala, innan onneekoo keessaatti boo’u garuu hangan jirutti anumaa wajjin jiraata. 
Yoo anis du’e malee hin qooru! 
Yaadannoon Ilaalcha Misoomaa Haacaaluu Hundeessaaf haa ta’u!
Osoo Ilaalcha Misoomaa dubbisuu hin eegalin dura ilaalcha barreessaa irratti waa siif himuun dirqama.
Kitaaba barreessaan barreessu kamiyyuu keessatti ilaalchi barreessaa ga’ee guddaa taphata. 
Kunis sababa waanti barreeffamu hundi beekumsaa fi ilaalcha barreessaa irratti hundaa’ee gara fedha barreessichaatti duufuu maluufidha. 
Fakkeenyaaf yoo barreessichi amantaa kan hordofu ta’e, kitaabni isaas ilaalchuma amantaa barreessichaa fakkaata.
Gochi kun jecha‘Incilination’ jedhamuun beekama.
Ilaalchi barreessaa gara inni itti duufuu malu shakkuuf kan dubbistoota fayyaduudha. 
Kitaabni barreeffame tokko dhugaa ta’uuf dhiisuun isaa ilaalcha/sirna barreessaan hordofu bu’uura godhachuu kan malu ta’uu isaati. 
Ilaalchi barreessaa amantaa, beekumsa, saayinsii, aadaa, garee siyaasaa fa’a bu’ureffachuu mala. 
Namootni baay’een yeroo kitaaba barreessan waan dhugaaIlaalcha Misoomaa Amaanu’eel Oljirraa Fuula 9 fakkaatu barreessanii garuma fedha amantaa fi aadaa ofiitti achi duuffisuu fedhu. 
Kanumaaf ilaalchi barreessaa ibsamuunis barbaachise.
Egaa Ilaalchi Misoomaa Saayinsii bu’uureffata.
Saayinsiin ammoo garee sanyii, bifa, amantaa fi siyaasaa kam irraa bilisa. 
Xiyyeeffannoon saayinsii namoota dhugaa qorannoon mirkanaa’u barsiisuu qofa. 
Xiyyeeffannoon Ilaalchi Misoomaas kanuma.
Saayinsii bu’uureffatee:- Abdii, Abjuu, Mul’ataa fi Ergama isaa dhaloota qubeef dhaamuudha.
Ilaalchuma saayinsiitiin ilaalcha namootaa isa duufee fi qajeeles ilaalee ibsa laata Ilaalchi Misoomaa.
Ilaalchi ati qabdu ilaalcha barreessaa faallesssuu mala. 
Kamtu kam akka ta’e ammoo erga ilaalcha barraa’e hunda dubbistee madaaluun mirga keeti.
Ilaalcha barreessaatti mul’atan arguuf garuu barreessaa waliin mul’aticha arguu qabda. 
Kana gochuuf ammoo jalqaba gama ofii kee qofa osoo hin taane gama barreessaas gortee ilaalu qabda.
Namni fuula ofii isaa hin argu. 
Mitiiree? Kanaafuu, of arguuf of keessaa baatee of ilaaluun dirqama.
Of keessaa ba’iin ammoo waan fakkaattu of argiidha, malee of gani jechuus miti. 
Fuula namootaa akkuma argitu sana, kan ofii kees arguun dirqama.
Ilaalcha qajeelaan wanti hin mul’anne hin jiru. 
Yoo ilaalchi qajeele dhugaan ni ifa jechuufani. 
Fknf Yoo lakkoofsi 6 barreessaafi sigidduutti katabame, barreessaatti 6 ta’ee mul’ata malee siif 9 ta’uu mala.
Dhugaa jiru hubachuufis, dursa gama lameen gortee ilaaluun kanaaf barbaachise. 
Eyyeen Kanumaaf jecha kan dhugaa arguuf, ilaalchi namootaa qajeeluu qaba, jedhee abjootu barruun kunis. 
Egaa kunooti! Abjuu isa bifa mul’ataa fi abdii saayinsiitiin gurmaa’ee Ilaalcha Misoomaa ta’ee barraa’e kana dubbisuuf kabajaan affeeramtee jirta!
Mirgi barreessaa seeraan kan eegameedha!
Kanaafuu heeyyama barreessaa malee maxxansuufi baay’isuun seeraan itti nama gaafachiisa.
Ilaalchi(attitude/imagination) damee saayinsii xiinsammuu kan: Guddina Xiinsammuu (Psychological Development)qo’atuun qoratama.
Saayinsiin Guddina Xiinsammuu kun sirna guddina:- xiinxalaa sammuu(Cognitive), Fedhii (affective) akkasumas, Dalaga/shaakala (psychomotor) irratti xiyyeeffata.
Adeemsa guddina xiinsammuu namootaa kana qorachuuf yeroo baay’ee qorattootni gabaajee ‘KAP’ jedhutti fayyadamu. 
KAP: Knowledge (Beekumsa), Attitude(Ilaalcha), Practice (Shaakala) kan bakka bu’udha. 
Kanneen keessaa ilaalchi (attitude) maadhee affective domain jedhamu jalatti ramadama. 
Haala kanaan ilaalchi garee xiinsammuu fedhii namootaa murteessu ta’uu isaati.
Ilaalchi beekumsaa fi shaakala ykn dalaga namootaa murteessuu keessattis shoora olaanaa qaba. 
Kunis ilaalchi riqicha beekumsaa fi dalagaa namootaa kan walquunnamsiisu ta’ee kan tajaajilu ta’uu isaa ibsa. 
Gama biraan ilaalchi gulaallii namootni ittiin waantota filanii hubatan/fudhatan ykn dalaganii fi hordofanidha. 
Akkuma ilaalchi beekumsaa fi shaakala namootaa irratti dhiibbaa uumu, beekumsaa fi shaakallis ilaalcha irratti dhiibbaa uumuu ni malu. 
Egaa, ilaalchi namaa beekumsaa fi shaakalaanis jijjiiramuu kan danda’u ta’uu isaas hubachuun daran barbaachisaadha.
Yeroo baay’ee namootni ilaalcha gaarii (positive attitude) ykn badaa(negative) attitude jedhanii ilaalcha badaa fi gaarii addaan qooduu yaalu. 
Haa ta’u malee ilaalchi badaa ykn gaarii jedhamu, yeroo baay’ee namoota hundaa biratti waaltawee hin beekamu. 
Ilaalchi waaltawee beekamuu dhabuun isaa kun ammoo sababa namootni:-naannoo, aadaa, siyaasaa fi amantaa fa’in garaagar ta’anii fidha.
Kanaafuu ilaalchi waaltawaa ta’uu kan danda’u, yoo saayinsawaa ta’e qofa ta’uu isaati. 
Fknf waanti namoota baay’ee biratti ‘badaa’ jedhamu, namoota kan biroof ammoo ‘gaarii’ ta’ee ilaalamuu ni mala.
Namootni waanta arganii, dhaga’an tokko akkuma ilaalchi isaanii itti mul’isutti hubatu jechuu dha.
Fknf, waanta argamu tokko yoo namootni lama walfaana argan, waanticha irratti hubannoon garaa garaa madduu ni mala.
Egaa waanti argamu ykn odeeffamu tokko:- safuu ykn miti, gaarii ykn badaa, qaalii ykn rakasa, ni ta’a ykn hin ta’u, soorata ykn balfa, bareedaa ykn fokkisaa, jibbamaa ykn jaallatamaa, sirrii ykn miti, qulqullaa’aa ykn xiraa’aa fa’a ta’uu isaa kan gulaalu ilaalcha namootni qabaniin ta’uu isaati.
Ibsa armaan olii irraa namootni waantota argaadhageettii ta’an irratti ilaalcha garaa garaa qabaachuu akka malan hubannee jirra.
Maarree egaa garaa garummaan ilaalchaa kunimmoo dubbii ijoo Ilaalcha Misoomaati.
Namoota gidduutti ilaalchatu garaa garummaa uuma. 
Gatiin nama tokkoo ilaalcha isaatiin madaalama/ilaalama. 
Ilaalchatu nama duroomsa ykn hiyyoomsa. 
Haala kanaan biyyi tokko misoomuu fi dhiisuus ilaalchuma lammiilee isheetu murteessa. 
Kanaafuu misooma misoomsuu kan dursu ilaalcha misoomsuu ta’uu isaati. 
Misoomuu jechuun maal jechuudha? Ammaaf deebii siif dhiiseen ilaalchatti sideebisa.
Namni tokko cubbamaa ykn qulqulluu jedhamee kan farrajamu ilaalchumaani. 
Fakkeenyaaf, inni hatu cubbamaa, inni qabeenya ga’aa waan qabuuf jecha hanna dhiise ammoo qulqulluu jedhamee ilaalama. 
Namni qabeenya namaan soorome tokko hiyyeessaaf yoo waa xiqqoo qonxoree gumaache, nama gaarii jedhamee faa ilaalama. 
Hattichumti inni saamee duroome sun, yoo isa saamame deebisee waa xiqqoo gargaare qulqulluu jedhamuu isaatiim. 
Maarree akkasitti ilaalchii fi jireenyi addunyaa kanarraa jijjiiramaa oolti.
Yeroo baay’ee namootni haqaan jiraatan yoo isaan hiyyummaa keessa jiraatantu ifee mul’ata. 
Kunis sababa namootni akkasii kunniin namoota biroo miidhanii duroomuu hin feneefidha. 
Kanaaf jechas yoo argatan sooratanii yoo dhaban agabuu bulu.
Namootni akkasittiin qabeenya dhaban akka waan waaqni/rabbi isaan adabeettimmoo ilaalamu.
Egaa haalli jireenyaa hedduun ilaalchaan murtaa’aa jira.
Dureessotni hannaan durooman hedduun jiraachuu malu. 
Gariin dureessotaa kun malaan malanii qabeenya namootni biroon itti xaaranii argatan kanuma ofii godhatu. 
Kanas dhoksaatti nama ajjeesanii ykn soba dhugaa fakkeessanii irraa fudhatu. 
Gocha badaa akkanaa kana ammoo‘abshaalummaa’ jedhanii fa’a leellifatu. 
Cubbuus itti hin fakkaatu. 
Maarree egaa kunis ilaalchumaaniim.
Akka Ilaalcha Misoomaatti, namni kamuu kennaa uumamni namoota badhaafte hunda walqixa qabaachuu qaba ture. 
Eeyyen, akka namootni amma ilaalaa jiran kanatti gariin abaarsaaf, gariin ammoo eebbaaf hin uumamne jechuu kooti.
Hunduu wal qixa dachee kanarratti qullaa isaa uumame. 
Namni kamuu yeroo dhalatu qilleensa dacheen qabdu namarraa bitee miti kan arganu.
Namni dachee irratti dhalate hundi qabeenya dacheen qabdus wal qixatti qabaachuu qaba ture.
Namootni baay’een qofaa misoomuu fedhu. 
Qofaa ofii ammoo ni duroomu malee, hin misooman.
Waanti barbaachisu garuu waliin misoomuu ture.
Qofaa duroomanii kaaniin hiyyummaatti darbuun misooma hin ta’u. 
Ilaalchi akkasii kun ilaalcha ofittummaati. Ofittummaan kun gufuu misoomaati.
Yeroo mara jecha Misooma! 
Misooma!jedhu heddutu jedhamaa oola. 
Misoomuun dansa. 
Garuu maqaa misoomaa waamaa ooluun maal fayyada?
Misoomuun maqaa waamuu miti. 
Ilaalcha misoomeen, misooma misoomsuudha malee.
Namootni hedduun misooma barbaacha jooraa oolu. 
Garuu misoomni isaan dhokata. 
Misoomni ilaalcha kottoonfateen kan mul’atu miti. 
Ilaalchatu kottoonfate jechuu kooti. 
Ilaalcha kottoonfate kana Ilaalcha Misoomaa tu maqaa moggaase. 
Egaa Ilaalchi Kottoonfate kun isa namootaan taphachaa jirudha.
Ilaalcha Kottoonfate.
Akka Ilaalchi Misoomaa ilaaletti Ilaalchi Kottoonfate isa diriiruu dhabedha. 
Ilalcha isa ’asii’ qofa malee ’achi’ hubatee hin argine. Ilaalchi kottoonfate kun osoo diriiree silaa asis, achis waanta jiru xiinxalee hubata. 
Isa kamtu kami jedhee madaalees hubata. 
Ilaalchi diriiraan dhugaa baruuf sammuu banata.
Ilaalchi kottoonfate garuu kan ofii malee kan biraa hin argu. 
Duuchaamatti:- Matumaa! Hin ta’u! Hin danda’amu! Kun dhugaadha! Kun soba! Kun
cubbuudha! Kun qulqulluudha!  fa’a jedha malee, Maaliif? Akkamitti? Yoom? Eessatti? Eenyuun? fa’a
jedhee qoratee hin hubatu. 
Beekumsa xiqqootu isa daangessa. 
Kanaaf dhugaan soba itti fakkaata. 
Soba dhugaa godhees hubata. 
Osoo hin beekin beekaa of se’a. 
Kanumti isaa qofti qulqullaa’uu fi kan biroon xiraa’uu isaa odeessa. 
Ilaalchi kotoonfate kun sammuu cufatee afaan banata. 
Maarree akkasitti jireenya silaa misoomuu qabu barbadeessaa oola.
Akka namootni ilaalcha diriirfatan arganii ibsanitti silaa qabeenya baay’eetu hawaa keessa jira. 
Garuu ilaalchi kottoonfate qabeenya achii arguun hafnaan isuma asiiyyuu hunda argee hin hubatu. 
Isuma asii arge qofa saammachuu filata. 
Kanumaaf kufee caba. 
Ajjeesee fa’a dhuunfachuuf karoora baafaata.
Ilaalchichi asumeedha! Isa asatti ofittummaa fa’iin kottoonfate.
Yaalii qofaa duroomanii jiraachuuti.
Isa”Ani duunaan margi hin margin jettee harreen alanfachaa duute” jedhee Oromoon mogolee dhahee cabsu sana fa’i. 
Haa jiraatu inni! 
Falmaan mirga dhala namootaa!
Ilaalchi kottoonfate kun isuma namootni baay’een ofii duroomanii, kaaniin hiyyomsuu fedhan fa’i.
Isuma qabeenya hawaa keessa barbaaduu cubbuu godhee, kan lafarraa saamuun ammoo akka waan qulqulluu ta’etti ilaaludha. 
Ta’us akkasitti ilaaluu isaa kufee ka’ee morma. 
Hawaa abuuruun akka hin mallee fi waaqaan mormuu akka ta’e ibsata. 
Egaa mormus kanuma jechuu isaati. 
Namootni dalagaa cubbuu fakkeessan qabeenya maaliitiin jiraatu?
Yoo saamuu fi hatuu fa’a ta’e malee.
Walumaagala osoo namootni baay’een ilaalcha diriirsanii silaa gaarii ture. 
Namootatu qabeenya lafarraa qofa argee asumatti wal fixaa jira malee, qabeenyi hawaa keessaa baay’eedha. 
Garuu:-Hin jiru! Hin dandaa’amu! Cubbuudha! Jedhanii dhiisu.
Maarree kun Ilaalcha kottoonfateedha!
Ilaalchi osoo qajeelee waanti hin taane hin jiru.
Dursa Akkamitti?, Maaliin?, Yoom?, Eessa?,
Eenyuun?, Maaliif? fa’a jedhanii xiinxaluu gaafata.
Qorachuu fi qo’achuun fa’a jechuu kooti. 
Wanti qoratamuu qabu ammoo isa hin beekne qofa miti.
Isuma beekan dhugaa fi soba ta’uu mirkaneessuufi.
Qabeenya fagootti argamu, hiixatanii fudhachuuf harkaa fi miilla osoo hin taane, sammuu diriirsu.
Namni hanguma ilaalcha isaatii ga’a. 
Mitii ree?
Diriirsinaan ni diriira! 
Ni dandaa’ama jennaan ni dandaa’ama! Barbaannaan ni argatu. 
Argannaan ni abdatu. 
Abdannaan ni dhuunfatu.
Abdiin abjuu namoota rafanii miti. 
Kan namoota xiinxalanii fi karooraan dalagataniiti malee.
Qabeenya dhuunfachuun abdatanii dalaguu nama gaafata. 
Osoo namootni hundi ilaalcha jaame ibsatanii, silaa jireenyi namootaas ifee jiraata.
Ilaalcha jaamaa jechuun qaroo ijaa jechuu miti.
Ilaalcha isa sammuu keessaatti jaamedha. 
Yoo ilaalchi jaame qaroon ijaayyuu ilaaleef hin arguum.
Namoota ilaalchi isaanii jaametti, albuudni qaaliin biyyoo fi dhagaa rakasa fakkaatee mul’ata. 
Isaanitti namni qaamaan hir’ate nama qaroo ijaa hin qabne fakkaata. 
Isaanoo namni qaamni hir’ate nama ilaalcha jaamsate ta’uu hin hubatan.
Fknf nama ilaalchi jaame yoo ati halluun sabbata waaqaa (Rainbow) meeqa ittiin jette sadii qofa siin jedha. 
Ta’us torba ta’uufi akkamitti akka uumamu argaa-dhageettii woyii hin dhabu. 
Ilaalchi jaame arges ,barates dhugaa jiru hubatee hin fudhatu.
Namootni ilaalchi kottoonfate barumsa baratanis dhugaa hubachuuf fedha hin qaban. 
Isaanoo dhugaatti sammuu cufanii afaan qofa banatu.
Dhugaa soba godhanii hubatu. 
Ani baradheera!
Jechuuf kan mana barumsaa deeman ta’uu isaaati.
Egaa namootni dhugaatti sammuu cufatan maaliif akka mana barumsaa deeman tilmaamuun salphaadha. 
Maqaa baradheera jedhuun ulaagaa woyii guuttachuu qofa. 
Ulaagaan kun fedhii hanga biyya bulchuutti taasifamu hunda dabalata.
Egaa namni ilaalcha jaamaan baratee biyya bulchuu fedhus inuma jira jechuudha. 
Namootni akkasii yoo carraa biyya bulchuu argatan si biyya akkamitti bulchu jettee yaaddaa? 
Kaayyoonfedha biyya bulchuu isaanii hoo maaliif jettaa laata? 
Namoota akkasii osoo ati kaatee ilaalcha akka qajeelfataniif jecha, gaaffii woyii isaan gaafatte, silaa deebiin beekamaadha. 
Si ajjeesuu, biyyaa si balleessuu ykn maqaa si balleessuu fa’i deebiin kee.
Ati nama mitiim isaan biratti. 
Isaanoo Mormituu/ Seexana woyiitti sifakkeessu. 
Eeyyen egaa dhugaan akkasitti dhokatti ilaalcha kottonfataa kana biratti.
Ilaalchi kottoonfannaan albuudarra miilaan deemu.
Arganii hin hubatan, beekaniis ittiin hin misooman.
Kanaaf hiyyummaan bara dhufaa darbaa biyya mo’ee jiraata. 
Ilaalcha kanaan akkamitti misoomu?
Ilalchi kottoonfate kun namoota baay’ee sanyii namaa ta’uu isaaniiyyuu of dagachiise. 
Kanumatu akka Afrikaanotni ofii isaanii mormanii,“nuti sanyii faranjiitti” ofiin jedhan isaan taasise. 
Namootni sanyii Kuush ta’an yeroo isaan“Ani Sanyii Seemiiti!”;“Abaluutu nabitate!” jedhanii of morman dhaga’uu caalaa maaltu nama gaddisiisaa?
Eeyyee osoo ilaalchi isaanii misoomee, silaa Afrikaanotni sanyii koloneeffattoota isaanii ta’uuf kufanii hin caban ture. 
Haa jejani! Nama biraa jejuu fi kabajuun gaarii dha. 
Ta’us hanga of nama jibbisiisutti ta’uu hin qabu.
Waanti barbaachisaan of ta’uu dha. 
Erga of ta’anii booda, namoota kabajanii, of kabachiisu. 
Yoo of kabajan malee namni nama hin kabaju. 
Kan ati namoota kabajju akka isaan si kabajaniifidha.
Afrikaanotni osoo of kabajaniiru ta’ee silaa of kabachiisu turan. 
Garba ta’aniis hin gurguramani.
Of ta’uu dhabuun Afrikaanota baay’ee miidhaa jira.
Of ta’uu dhabuun ilaalcha kottoonfataa akka hormi namatti fe’atu nama taasisa. 
Ilaalchi Afrikaanotaa akka kottoonfatuuf koloneeffattootni waan baay’ee godhaa turan. 
Ofis ta’e dalagaa akka isaan jibban taasisan. 
Afrikaanotni walii isaanii amantaa fi gandaan qoqqoodanii akka wallolan isaan taasisan.
Tokkummaan isaaniis kanaan bittimmaa’e. 
Kanaaf garba jedhanii bitanii isaan gurguratan. 
Isa Afrikaanotni dafqa xuruurfatanii dalaganitti, isaan sun ammoo taa’anii qarshii fudhatu. 
Akkasittiin jarri duroomanii misooman.
Har’as ilaalchi kottoonfataan koloneeffattootni durii sun Kuushiin bitamaa, Seemiin ammoo bitaa godhanii ilaalan sun hin duune. 
Waan du’e fakkaata. 
Garuu bifa jijjiiree jiraataa jira.
Ilaalcha amantaa fi siyaasaa isa jarri Afrikaanotaan ati bitamaadha jedhanii barsiisan sana akka waan dhugaa ta’eetti amanaa jiraatu. 
Isuma jarri waaqa faranjiitti fakkeessanii,‘Seexana’ ammoo gurraacha fakkeessan sana faa dhugaa se’u. 
Akkasitti ilaalcha gadaantummaa afrikaa badhaasan koloneeffattotni.
Ilaalchi kottoonfate kun maal nama hin goonee?
Qomoon ofii walfuudhee akka waliin hin jiraanne taasiseera. 
Obbolaan waliin dhalatan lama gareen qoodamanii akka ilaalamaan godheera. 
Isa tokko ifa godhee isa kaaniin ammoo dukkana jedheefaa moggaasa. 
Amantaan fi siyaasni achii dhufe kun Oromootas gargar baasaa jira. 
Kanumaan Oromoon dur tokko ture, har’a: ani ifa! Atimmoo dukkana!, ati mormaa dha! Animmoo amanaa dha! jedhee fa’a addaan wal qooduu eegale. 
Hanga inni lagaaf gandaan wal hiree wal reebutti diinni isaa waan bolquu qabu bolqa. 
Tokkummaan dur ittiin diina ofirraa dhorkaa turan amma lagaafi gandaan adda hirameera. 
Sanyiin dur tokko ture har’a garuu gariin isaa filatamaa, gariin ammoo tuffatamaa ta’uu isaa waliin falmaa jiraata. 
Egaa tokkummaan jedhan sun eessaa haa dhufu?
Oromootaaf har’a tokkumaan hafnaan, fuudhaaf heerumni isaatuu amantaa achii dhufeen murtaa’aafii jira. 
Fknf osoo gurbaan harargee tokko intala wallaggaa kan amantaa Kiristaanaa hordoftuun sin fuudhaa natti heerumi ittiin jedheen, silaa isheenimmoo:-“Ifaa fi dukkanni maal walittii qaba?” ittiin jetti. 
Isheen iftee inni dukkanaa’uu isaatiim. 
Akkasuma osoo dhiirri wallagaa tokko dubra harargee kan amantaa Musiliimaa hordoftuun siin fuudhaa natti herumi jedheen, silaa:- ani ‘kaafiratti’ hin heerumu ittiin jetti. 
Isheen waaqa tokkichatti amantee innimmoo kan morme ta’uu isaati. 
Egaa akkasittiin akkas taane!
Tokkummaa fi hubannoo walfakkaatus dhabnee, ilmaan abbaa tokkoo garaa gara facaane!
Jechi qabeenya jedhu hiree ofii qabaachuu ibsa.
Namootni hiree isaanii ibsachuuf, yeroo isaan“kuni qabeenya kooti, sun immoo kan abaluuti” jedhan arguun waanuma baratameedha. 
Haala kanaan namootni qabeenya garaa garaa hiratanii ykn horatanii qabu. 
Qabeenyi ammoo kan garee fi dhuunfaa ta’uu ni mala. 
Kanas qabeenya isaa, qabeenya ishee, qabeenya kee, qabeenya koo, qabeenya isaanii fi qabeenya keenya jechuun namootni qabeenya yeroo qoqqooddatantu argama.
Qabeenyi namootaan qoodame kun baay’een isaa qabeenya oomishame qofa osoo hin taane, qabeenya lafti uumamaan namoota badhaafteedha.
Namootni muraasni hiree baay’ee qabenyaan badhaadhe hiratu. 
Gariin ammoo waan hiratan dhabanii kaaniin kadhatu.
Akkasumatti gariin namootaa qabeenya lafa irrati uumamni namoota hunda badhaafteen duroomanii misoomu. 
Gariin ammoo hiyyoomanii jireenya waaddii fakkaatu keessa jiraatu. 
Hireen qabeenya lafaa kun dhiibbaa namootaa(dorgommii garaa garaa) fi fedhaan kan dhuunfatamu ta’uus ni mala.
Qabeenyi haala kanaan namoota gidduutti kan hiramu ta’uu isaati.
Hiree uumamni nama badhaasteen namni kamuu qabeenya lafti qabdu mara ni qaba . 
Laftis namoota fi waanta isheerra jiraatan mara qabdi. 
Lafti ammoo qabeenya hawaati. 
Hawaan lafa dabalatee waantota hawaa keessa jiran mara qabdi. 
Kanaafuu laftis namnis qabeenya hawaa ta’uu isaaniiti.
Namni gaafa dhalatu lubbuu isaa qofa waliin dhalata. 
Hawaatu lafti akka jireenya namootaaf mijatu godhee qabeenya ishee laata. 
Qabeenya ishee kanas hawaan namootaaf mirga waan fedhan gochuu waliin badhaafte. 
Kanumaan yoo fedhan misoomsuu ykn balleessuu mirga namootaa goote.
Yoo fedhan walsaamanii fedhanis qixa hirachuun namootaa kanaaf mirga ta’e. 
Yoo fedhan qabeenya lafaa qofatti, fedhanis qabeenya kan biroo hawaan qabdu hundaa abuuranii itti fayyadamuunis mirga namootaati. 
Kun dhimma hawaa miti jechuufani.
Namootni gaafa Ardii Ameerikaa ishee dhokattee turte barbaadanii argatan sana hawaa gaafatanii miti. 
Gaafa ilaalchi misoomuu eegaladha malee.
Har’as qabeenya bakka biraa jiru barbaadanii argachuu fi dhiisuun mirga namootaati. 
Kun hiree miti. 
Dandeettii fi ilaalcha sammuu misoomeeti.
Qabeenyi lafa kanarratti hiika mataa isaa qaba.
Qabeenyi (resource) waantota jireenya namaaf barbaachisoo ta’an hunda dhuunfata. 
Qabeenyi waantota namni itti fayyadamee jireenya isaa addunyaa kanarra ittiin tursuu fi kunuunsu ta’uu isaati. 
Kun ammoo qabeenyi kan uumamaa fi namtolchee ta’uu akka malan mul’sa.
Walumaa galatti qabeenyi:-albuda, qilleensa, bishaan, soorata, biqiloota, bineensota, da’oo/mana jireenyaa, bakka oomishaa, meeshaalee, maallaqa, yeroo fi humna namaa fa’i. 
Waantotni kunniin jireenya namootaaf barbaachisoo haa ta’an malee namootni lafarra jiraatan hundi wal qixa hin qaban.
Qabeenya namootni walqixatti qabaachuu malan yeroo(time) fi nama ta’uu isaanii qofa. 
Namootni biyya tokko keessa jiran halkanii fi guyyaa walqixa qabu(sa’a 24) jechuu dha. 
Yeroo walqixa qabaatanis namootni hundi walqixa yerootti fayyadamu jechuu miti. 
Itti fayyadamuu fi dhiisuun mirga jechuuf malee. 
Sooressaaf guyyaan sa’atii 25 ta’ee hiyyeessaaf ammoo sa’atii 23 hin ta’u. 
Guyyaan tokko waluma qixa sa’atii 24 qaba.
Yeroon (time) qabeenya qaalii ta’ee kan beekamu ta’us namootni baay’een yeroo isaanii gatii malee qisaasessu. 
Namootni akkasii kunniin yeroo isaanii namoota biroo wajjin wal qixa hin fayyadaman.
Namni qabeenya hedduu qabu isa hin qabne irraa yeroo isaa bitee qabeenya dhuunfaa isaa godhata.
Fakkeenyaaf:Hiyyeessi tokko dalagaa sa’atii tokkoo yoo sooressaaf hojjetee qarshii 5 argate, sooressichi ammoo dalagaa sanarraa qarshii 10 buufachuu mala. 
Gama biraan gariin namaa sa’a 16 hojjetee sa’a 8 qofa boqota. 
Gariin ammoo sa’a 8 qofa hojjetee sa’a 16 boqota. 
Kaanis dalaguu dhiisee akkasumaan yeroo isaa qisaasaa oola. 
Yeroon darbe ammoo duuba hin deebi’u. 
Garaa garummaa namoota gidduutti uumuu kan malu tokko haala itti fayyadama yerooti. 
Gosa hojii kamuu keessatti yerootti sirnaan fayyadamuu dhabuun jireenya hiyyummaa keessatti nama hanbisa.
Qabeenyaan duroomuuf karoora osoo hin qisaasin dalaguu nama gaafata. 
Karoorri yerootti sirnaan fayyadamuu ibsa.
Namni kam qabeenyaan duroomuuf karoorati fayyadamuu qaba. 
Karoorri nama jireenya mijataa fedhu hundaaf ni barbaachisa. 
Kunis barataaf, daldalaaf, hojjetaa mootummaa fi qotee bulaa hundaaf sirnaan kan barbaachisu ta’uu isaati.
Yerootti fayyadamuun dorgommii jireenyaa hedduu waliin hidhata qaba. 
Dorgommiin taasisfamu baay’een rakkoo jireenyaa mo’achuufi.
Rakkoo mo’uun ammoo ifaajjii jireenyaa hir’isa.
Jireenyi dorgommii malee hin mijatu. 
Dorgommiin jireenya mo’achuuf taasifamu: shaakaluu, barachuu, qo’achuu fi tooftaa uummachuu fa’i. 
kun hundi ammoo yeroo gaafata. 
Namni fiigicha dorgomu tokko fiigichaan dorgomee mo’achuuf isa fiigu waliin fiiguu gaafata. 
Malee yeroo kaan fiigu innimmoo deemaa ykn taa’aa mo’uu hin danda’u.
Isa fiigu dorgomuuf fiiguun dirqama. 
Saffisa ammoo yeroo, dandeettii fi gosa dorgommiitu murteessa. 
Dorgommiin jireenya mo’uu ykn mo’atamuu murteessa. 
Dorgomuuf qabeenyi murteessaadha. 
Qabeenyi beekumsa, tooftaa,dandeettii, meeshaa fi baajeta dorgommii mo’uuf taaasifamu daran saffisiisa. 
Dorgommii kamiinuu mo’achuuf qabeenyi (dinagdeen) barbaachisaadha.
Walumaagala yerootti fayyadamuun qabeenya argamsiisa. 
Qabeenyi ammoo dorgommii jabaa mo’achuuf hedduu barbaachisa. 
Dorgommii mo’annaan, dursaa ta’u. 
Dursaa taanaan maal ta’uu?
Namootni dorgommii isaan taasisan keessaa tokko,dorgommii qabeenya dhuunfachuuti.
Sababni namni ittiin garboomee fi garboomfataa jirus baay’een isaa kanumaani. 
Haala kanaan namootni qabeenyaan durooman lafa kanarra akka jannataatti itti tolaa jiraatu. 
Kanneen qabeenya ga’aa hin qabnemmoo rakkoon waadamanii gubachaa jiraatu.
Egaa qabeenyi namoota muraasaaf wadorgommii maqaa beeksifachuuti. 
Baay’ee namootaaf ammoo dhimma lubbuun jiraachuufi dhabuuti.
Dalagaan maqaa waaltawaa ‘work’ jedhamuun beekama. 
Dameen saayinsii uumamaa kan fiiziksii (physics) jedhamu dalagaa; hariiroo humnaafi fageenyaa waliin ibsa. 
Dalagaan humna murtaa’e fayyadamanii waantota fageenya murtaa’e butuun kan ibsamu ta’uu isaati. 
Kunis shallagaan: W=FxS.
Ilaalchi Misoomaa ammoo xiyyeeffannoo isaa irratti hundaa’ee:- Dalagaan ifaajjii namootni ittiin jireenya isaaniif haala mijeeffatnidha jedheetu ibsa.
Hiikni isaa kanas ta’u sana, dalagaan qabeenya jireenya namootaaf barbaachisu argamsiisuuf akkasumas mijeessuuf kan namoota gargaaru ta’uu isaa hubachuuf beekaa ta’uu nama hin gaafatu.
Namni jiruufi jireenya isaa keessatti dalagaa woyii dalagee hin beekne jiraachuu hin malu jedheetani.
Egaa hariiroo dalagaa fi qabeenyaa keessatti, dalagaan qabeenya argamsiisuuf qofa osoo hin taane, itti fayyadamuufis kan gargaaru ta’uu isaati.
Hariiroon dalagaa fi qabeenyaa kun ifa akka ta’utti jecha isa Oromoon:“waanuma olkaa’atan, olka’anii fudhatu” jedhu hubachuun ga’aa natti fakkaata.
Dalagaan akaakuu garaa garaa ta’uu mala. 
Gariin dalagaa humna cimaa gaafatu. 
Gariin ammoo humna xiqqoo gaafachuu malu.
Gosti dalagaa kan ifaajjii garaa garaa namoota gaafatu ta’us, filannoon gosa dalagaa irratti taasifamu: ilaalcha, tooftaa, beekumsa, shaakala, yeroo, fedha, dandeettii, umurii fi fayyaa namootaa fa’i iratti hunda’a.
Qabeenyaan duroomuu fi misoomuun filannoo namoota hundaati. 
Kun ammoo sababa qabeenyi haala jireenya namaa murteessuuf ta’uu isaati.
Namootni hundi qabeenya ni fedhu jechuun hundi dalagaas ni fedhu jechuu miti. 
Namootni qabeenya fedhanii, garuu dalagaa jibban/tuffatanis ni jiru.
Fknf namootni biyya(naannoo)isaanii keessatti dalagaa baay’ee akka balfaatti ajeeffatu. 
Biyya hormaatti ammoo akka urgooftuutti urgeeffachaa dalagu. 
Kun sababa kaffaltiin isaa walcaaluuf ta’uu ni mala. 
Ilaalchis biyyaa biyyatti gargari. 
Kaffaltiin gargar ta’uun dhimma biraati. 
Ammaaf kan ilaaluuf dirqamnu ilaalcha dalagaati. 
Egaa amma ilaalchi dalagaa dubbii ijoo ta’uu isaati.
Ilaalcha Misoomaatiin yoo ilaalamu dalagaan asitti xiraa’u, achitti hin urgaa’u. 
Mukti asittis,achittis mukuma of geeddaree warqee hin ta’u. 
Inni asiitti fincaanii, achittimmoo bishaan miti. 
Tarii moggaasa isaatu gargar ta’uu mala. 
Akkuma ilalchaa sani.
Dalagaan tokko tokko naannoo muraasa keessattin tuffatamuu mala. 
Kun ammoo waan qabeenya argamsiisuu dhabe ykn kafaltii gadi aanaa argamsiisuuf qofas miti. 
Sababa ilaalcha namoota naannoo sanaa irrattis hundaa’uuf ta’uu isaati.
Ilaalcha dalagaa tuffachuun kottoonfate jechuudha.
Akkuma beekamu ilaalchi dalagaa tuffachuu kun yeroo baay’ee namoota/biyyoota dinagdeen kufoo ta’an biratti mul’ata. 
Fakkeenyaaf;Itoophiyaan yeroo ammaa addunyaa irratti kan ittiin beekamtu keessaa tokko hiyyummaa isheeni. 
Hiyyeettii akka taatu kan taasises sababa qabeenya biyyootni kaan qaban dhabdeef qofas miti. 
Ilaalcha isheetu hin misoomne. 
Hiyyummaan hanga yoomiitti addunyaaf fakkeenya taati kan jedhuufis deebiin salphaadha. 
Gaafuma ilaalchi ishee misoome qofa!
Namoota beekamoo fi albuuda baay’een badhaatus, hanga ilaalchi kottoonfate hin qajeelletti eessayyuu hin ga’amu.
Ilaalchi kottoonfataan kun maal hin goone?
Nama sibiila tumee meeshaa ittiin midhaan oomishamu gumaachu, kabajaa dhowwatee mogolee buusa. 
Namoota biyyaaf oolmaa oolan qooda kabajaa, arrabsoon badhaasa. 
Maqaa ogummaa dabsee ‘Tumtuu’ jedhee moggaasa ilaalchi kottoonfate. 
Kanumaan ogeessota qaqqaalii silaa biyya duroomsan mogolee buusaa oola.
Asitti kan leellifamu isa dalagu miti. 
Isa arraba dheeraati. 
Isa osoo hin dalagin uffata adii uffatee huuba irraa eeguuf dalagaa dhiise. 
Kan ganda keessa deemee “ani sanyii abaluutii nakabajaa!”
jechee oduu misoomsaa oolutu kabajama. 
Isuma ani gubbaatiin gadi dhufe! 
Ani sanyii filatamaadha!
Anatu siif beeka malee ati sanyii ta’u mti! 
Ati biyya diigda, animmoo biyyan misoomsa jedhu fa’i.
Warruma akkasitti namoota abaaraa, ofii kabajaa namoota kadhataa oolaan fa’atu kabajama. 
Osoo ta’ee silaa kabajaan warra gaafataniif miti warra dalaganiif ta’uu qaba ture malee.
Ilaalcha akkanatti kottoonfate kanafaatu waanta silaa jaabaachuu qabu laaffisee, isa laafuu qabummoo jabeessa. 
Kanaan aadaan eebbifamuu qabu abaaramee inni abaaramuu qabummoo eebbifamaa jiraata asitti.
Osoo dur ilaalchi kottoonfataan diriiree ogummaan sibiila tumuu kabajameera ta’ee, silaa asiis akkuma warra kaanii dinagdeen guddateera ture. 
Silaa aadaan sibiila tumuu sunis, har’a akkuma warra kaanii guddatee gara ‘tekinooloojiin’ konkolaataa tumuutti olguddata ture.
Asii nama gogaa duuguun ‘Faaqii’ jedhee maqaa abaarsa fakkaatu itti moggaasa. 
Isa achii ammoo’Tanner’ jedheetu ogeessa ta’uu isaa faarsa.
Isa asii Qaalluu (beekaa) jedhamu ni abaara. 
Isa achii Nabiyyii (qaalluu) jedhamu ammoo ni faarsa.
Garaagarummaan isaanii garuu faarsuu fi abaaruu qofa. 
Eeyyee qaalluun qaalluuma, faaqiinis faaquma inni achiis, asis. 
Akkuma ilaalchaa sanatti maqaatu gargar ta’e malee.
Lubbuun kan argamtu lubbu-qabeeyyii keessatti.
Lubbu-qabeeyyiin lafa kanarra jiraatan hundi bineensotaa fi biqiloota jedhamanii qoodamu.
Kunis lubbu-qabeeyyii kanneen seelii tokkoo hanga seelota tiriliyoonaan lakka’aman irraa uumaman hunda dabalata.
Lubbu qabeeyyiin jalqaba lafarratti uumaman uumama seel tokkee bifa baakteeriyaa qabanidha.
Kun ta’uun ammoo naannoo waggaa biliyoona 4 ta’uun tilmaamama. 
Lafarratti uumamuu lubbu qabeeyyiif sababni elementoota barbaaachisoo kanneen akka Caarboonii (C), Naayitroojiinii (N), Oksiijiinii (O),Foosfarasii (P), Haaydroojiinii(H), fi kkf jedhamanidha. 
Isaan kunniin ammoo wal nyaatiinsa kemikaalaa adeemsisuun waantota barbaachisoo kanneen akka bishaanii (H2O), ‘pirootiinii/amiinoo asiidota’ (H2NRCH2COOH), ’kaarbohaaydreetota (CH2O)3n fi kkf uuman. 
Isaan kunniin kutaalee seelii kanneen organeloota jedhaman garaa garaa uumamuuf waantota barbaachisoo ta’anidha. 
Egaa haala kanaan seeliin jalqabaa lafarratti uumamuu danda’e jechuudha. 
Uumamuu seelii jalqabaa booda seelotni haaraan ammoo seelii jalqaba uumame sanarraa uumamaa dhufan.
Gabaabumatti lubbu qabeeyyiin jalqaba adeemsa kanaan lafarratti uumamuu danda’an jechuudha.
Lubbu-qabeeyyiin tokko lubbu-qabeeyyii jedhamuuf ulaagaalee akka:-soorachuu, xuraawaa qaama keessaa baasuu, walhoruu, arganuu fi kkf guutuu qaba.
Lubbu-qabeeyyiin lafa kanarratti walii isaanii irratti hirkatanii jiraatu. 
Lubbu-qabeeyyiin tokko jiraachuuf lubbu-qabeeyyii kan biraan jiraachuu qaba. 
Bineensotni jiraachuuf biqilootni jiraachuun dirqama ta’uu isaati. 
Biqilootaafis jiraachuun bineensota garaa garaa barbaachisaadha. 
Fkf:- biqilootni Oksiijinii(O2) maddisiisuuf Carboon daayoksaayidii (Co2) bineensota irraa argachuu qabu.
Adeemsi kun gosti hargansuu isaanii gargar ta’uu isaa kan ibsuu dha. 
Gama biraan garaa garummaan hargansuu kun mala lubbu-qabeeyyiin garaa garaa ittiin soorata qopheeffatanii fi xuraawaa ammoo of keessaa baasuuf itti fayyadaman ta’uus agarsiisa.
Sooratni madda annisaati. Annisaan lubbuqabeeyyiin itti fayyadaman hundi ifa aduurraa argama. 
Annisaa aduu kana ammoo jalqaba soorata keessatti kuusuu kan danda’u biqiloota qofa.
Bineensotni annisaa soorata biqilootaa keessatti kuufame kana argachuuf biqiloota soorachuun dirqama. 
Kanneen biqiloota hin soorannes isa bineensotni biroon biqiloota sooratanii foon isaanii keesssatti kuufatan soorachuun argatu. 
Haaluma kanaan lubbu-qabeeyyiin annisaa ittiin sochii geggeessan argatu jechuudha.
Namnis lafa kanarra jiraachuuf biqiloota ykn bineensota soorachuu qaba. 
Akkasumas gosootni lubbu-qabeeyyii xixiqqoo akka baakteeriyaa fi vaayiresootaa muraasnis jiraachuuf namootni jiraachuun isaanii dirqama.
Lubbu qabeeyyiin garaa garaa jiraachuuf qilleensaa fi soorata akkasumas bakka jireenyaa walfakkaatu hin fayyadaman. 
Baay’een isaanii harganuuf oksiijinii (02) fayyadamu. 
Gariin ammoo kaarboondaayoksaayidii(Co2) fayyadamu. 
Baay’een isaanii tempireechera daree fayyadamu. 
Gariin tempireechera baay’ee gubaa keessa jiraatu. 
Gariin ammoo baay’ee diilalla’aa keessa jiraachuu filatu.
Lubbu qabeeyyii baay’een bishaan keessa jiraatu.
Gariin ammoo bishaaniin ala jiraatu. 
Kanneen bakka lameen jiraachuu danda’anis jiru.
Walumaagalatti haalli jireenya lubbu qabeeyyiin garaa garaa lafa kanarraa ittiin jiraatan gargari.
Egaa osoo akka carraa haalli mijataan gosti lubbu qabeeyyiin tokko lafarra ittiin jiraatu jalaa jijjiiramee, silaa carraan lubbuun jiraachuu isaanii qabeeyyii daayinoosaras jedhaman sababa jijjiiramni tempireecheraa yeroo ta’e tokko lafa kana mudateen akka baduu danda’antu himama. 
Kunis sababa wanti gubaan tokko samii keessaa lafarratti kufee turerraan kan ka’e ta’uu isaa qorattootni ibsu.
Daayinoosaras lafa kanarraa guutummaatti baduun isaanii kun kan mul’isu sababa ho’a cimaan yeroo sana isaan mudate dandamachuu dadhabaniif ta’uu isaati. 
Haalli kun lubbu-qabeeyyiin sababa jijjiirama qilleensa baramaatiin dhabamuu akka malan kan namatti mul’sudha. 
Osoo akka carraa rakkoon akkasii kun yeroo hin beekamne tokkotti namoota mudatee, silaa namni akkamitti/ eessa jiraachuu danda’a jettee yaadda ta’a? 
Rakkoo kanadandamachuuf namootni qophii akkamii gochuu qabu jettees tilmaamuun kee hin oolu? 
Ati hoo akka ofii keetiitti har’a maalfaa gochuutu sirraa eegama jettee yaadda? 
Deebiikee situ beeka.
Waantota jiraachuufi dhabuu lubbu qabeeyyii murteessan keessaa tokko soorata argachuudha.
Dhimma kana ilaalchisee haalli jiraachufi dhabuu isaanii kan murteeffamu keessaa tokkoo nama. 
Haa ta’u malee namootni soorata argachuu fi dhabuun sababa waantotni soorataman dhabuu malaniif qofa miti.
Namni tokko soorata argachuu fi dhabuun isaa irra jireessaan ilaalcha isaatiin murteeffama. 
Ilaalchi namaa filannoo gosa soorataa kan murteessu ta’uu isaati. 
Ilaalchi ammoo beekumsas ni dabalata.
Beekumsi faayidaa fi miidhaa gosti soorataa tokko qabu irratti hundaa’anii soorata filachuu namootaa ibsa. 
Ilaalchi ammoo aadaa, amantaa, beekumsaa fi kkf irratti hundaa’anii gaarii fi badaa ta’uu soorataa kan filatan ta’uu namootaa ibsa.
Beekumsa fayyadamanii fayidaa fi miidhaa soorataa hubatanii soorata filachuun wal nama hin dhabsiisu. 
Waanti tokko yoo nama soorate tokko miidhe,wantichi namoota kan biroos miidhuu waan maluuf ta’uu isaati. 
Haa ta’u malee sooratni sun bifaa fi amantaan gargar qoodee namoota kan miidhu miti. 
Kunis sababa sooratni faranjii miidhe tokko gurrachas miidhuu maluufidha. 
Sooratni Kiristaana miidhu Isilaamas hin dhiisu. 
Namni namuma jechuufani. 
Namoota biyya Chaayinaa jiraatanii fi kanneen biyya Itoophiyaa jiraatan bifaan yoo ta’e malee maaliin adda baasu. 
Yoo ilaalchi gargar ta’e malee hunduu namuma. 
Mitiiree? 
Egaa sababa Ilaalchaaf jecha soorata garaa garaa filatanii soorachuun namootaa kun dubbii ijoo ta’uu isaati. 
Lafa kanarra biqilootaafi bineensotni baay’een jiraatanis namootni hundi waantota walfakkaatu hin sooratan. 
Ilaalchuma! Namootni baay’een osoo bineensotni foon qaban baay’een naannoo isaanii jiranii beelaan du’u.
Kaaniif ammoo waanti foon qabu kamiyyuu isaaniif soorata wal hin caalledha. 
Foonni foonuma jedhanii sooratu. 
Gariin ammoo foon abaaramaa fi eebbifamaan akka jiru himatu. 
Gariin namootaa biqiloota qofa malee foon waan jedhamu hin fayyadaman. 
Kanaaf ammoo sababni isaan akka ijootti himatan “namni ofii foon ta’e akkamitti foon soorata”ilaalcha jedhu fa’i. 
Ati hoo? Waa’ee soorata garaa garaa irratti ilaalcha akkamii qabda? 
Osoo waanti hundi dhumee harreen addunyaa kanarratti haftee silaa ati ni sooratta moo agabuu duuta?
Ilaalchuma kee akkati ilaaltuufani.
Namoota baay’eetu allaattii ajjeesee gata. 
Lukkuu ammoo qarshii baasee bitee soorata. 
Kunis ilaalcha.
Ilaalchi kun ammoo kottoonfataa ykn diriiraa ta’uu fi dhiisuu isaas atumti murteessi jedheetan dhiise.
Tooftaa Jireenyaa.
Wantotni lubbuu qaban hundi jiraachuu fedhu.
Jireenya fedhan jiraachuuf ammoo haala mijataa jiraachuuf isaan barbaachisu argachuunis dirqama.
Lubbu-qabeeyyiin kamiyyuu haala jiraachuuf isaan dandeessisu keessa jiraachuu fedhu. 
Kun ammoo sababa waantotni jiraachuu isaaniitti gufuu ta’uu malan hedduun jiraniifi. 
Kanaaf jecha jireenya mijataa jiraachuuf akkasumas sanyii isaanii jireenya itti fufsiisuuf lubbu-qabeeyyiin hundi tooftaalee garaa garaatti fayyadamu.
Waantotni akka :soorataa, bishaanii, qilleensaa, da’oo fa’a jireenya lubbu-qabeeyyii lafarraaf kanneen bu’uuraati. 
Haa ta’u malee waantotni barbaachisoon kunniin yeroo hunda salphaatti kan argaman ta’uu dhabuu malu. 
Kunis sababa garaa garaan haalli waan mijachuu dhabuu maluufi.
Haalli mijatus, mijachuu baatus garuu lubbuqabeeyyiin jiraachuuf waantota bu’ura ta’an kanneen argachuun dirqama. 
Kanaafuu tattaafii jireenyaa gochuun lubbu-qabeeyyii kamiifuu dirqama ta’uu isaati.
Waantota jireenyaaf bu’uura ta’an argachuuf haalli mijataan kan hin jirre yoo ta’e, ifaajjii garaa garaa gochuun dirqama jiraachuuti. 
Yoo haalli mijataan jiraates, ifaajjii jireenya isaanii salphisuuf diqamu.
Ta’uu baannaan jireenya gadadoo jiraatu. 
Inumaa jiraachuun rakkoo ta’uu mala. 
Kanumaan jireenya garaa garii jiraatu. 
Inni kaan furdatee kaanimmoo qallata. 
Kaan soorachuuf yoo adamsu. 
Kaanimmoo miliquuf mala dhahata. 
Haxaariin gamnaa inni akka namaa ammoo dhibee kamiifuu daawaa woyii soqa. 
Namoonnis akkuma malaaf amala isaanii wal qixxummaa hin qaban. 
Kanumatu inni kaan jabaatee kaanimmoo akka laaffatu, Kaan duroomee kaanimmoo akka hiyyoomu taasisa.
Ifaajjii jireenyaa keessatti lubbu-qabeeyyii kanneen rakkoo baqachuuf miilla yookaan baallee hin qabnes, waanuma akka qoraattii ykn daannoo woyiitiin eegumsa godhatu. 
Kanneen akka margaa baay’een isaanii qoraattii, baallee fi miilla ittiin diina isaanii miliqan hin tolfannes ni jiru. 
Garuu erga dheedamanii booda qixa dheedichaan madoofte sana deebisanii dhidhiibbatu fa’i. 
Tarii baalaa fi damee kan biraa baafatu. 
Kanumaaf jecha baqachuu fi daannoo woyiitiin of eeguu dhiisanii dheedamus fakkaata. 
Moo isa kaaniin jiraachisuuf kana godhan laata? 
Tariimmoo karoora fuulduraa malee ammatti miliqanii jiraachuu kanaaf hin qophoofne ta’innaa?
Sanas ta’u kana, ifaajjiin biqilootnii fi bineensotni kamiyyuu ofii isaaniis ta’u sanyii isaanii lafa kanarra barabaraan ittiin jiraachisuuf godhan ga’aa taanaan rakkoo hin qabu. 
Gadheen yoo jireenyi isaanii fuulduraaf shakkii jala kan jiru ta’e qofa.
Wanti barbaachisaan lubbu-qabeeyyiin balaa dhufu jalaa hafanii jireenya isaanii itti fufsiisuu danda’uu isaaniiti. 
Balaa kamiinuu miliqanii yookaan dandamatanii jiraachuu danda’uun kun dubbii ijooti. 
Dhimmi kun namoota hundas ni ilaallata.
Lubbu qabeeyyiin kamiyyuu waantota jireenyaaf isaan barbaachisu dhabnaan, guutummaatti lafa kanarraa baduu danda’u. 
Haa ta’u malee waantota balaa uumuu malan kamiyyuu qolachuuf tooftaa garaa garaatti fayyadamu. 
Tooftaaleen kunniin ammoo kanneen qaama lubbu qabeeyyiin alatti ykn qaama keessatti taasifaman akkasumas lameenuu walcinattii kan adeemsifaman ta’uus ni malu.
Adeemsa lubbu qabeeyyiin balaa isaan mudatu ittiin dandamachuu malan keessaa tokko tooftaalee qaama lubbu qabeeyyii keessatti taasifamudha.
Tooftaa kanaan balaa dandamachuun yeroo mara beekumsaaf humna kan gaafatu qofa miti. 
Jijjiirama tirannaa haala irratti hundaa’ee keessoo seelii isaaniitti adeemsifamuudha malee. 
Ta’us tooftaalee akkasii kana beekumsaan fayyadamuun hin dandaa’amu jechuu miti. 
Beekumsa waa’ee hormaata sanyii (genetics) fayyadamanii gosa sanyii rakkoo hin dandamanne tokko gara isa rakkoo dandamatutti jijjiiruun ni dandaa’ama. 
Kun garuu yeroo fi beekumsa olaanaa isa akka beektota namootaa keessaa jarreen Saayinsistoota (Scientists) jedhamanii sana fa’a gaafata. 
Namootni akkasii namoota keessaa warra ilaalcha misoomaa qabanidha. 
Namoota akka profeesor Gabbisaa Ejjetaa faa jechuu kooti. 
Amma kan ilaalaa jirru garuu waa’ee lubbu qabeeyyiiti. 
Lubbuu kan qabummoo nama qofa miti. 
Tarii namni mootii lubbu qabeeyyii maraati. 
Kanas yoo beekumsa fayyadame jechuu kooti. 
Malee osoo lubbuu ajjeesanii kan mo’atan ta’ee, silaa warra akka Vaayiresii fi Baakteeriyaatu mootii hundaati.
Walumaa galatti tooftaalee fayyadamuutu waan maraati. 
Tooftaaleen keessootti taasifaman kanneen akka:-madaquu(adaptation) fi jijjiiramuu(mutation) fa’a kan dhuunfatuudha.
Tooftaaleen qaamaan alatti taasifaman ammoo baayyinaan beekumsaa fi mala akkasumas ga’umsa qaamaa fa’a fayyadamuun kan argamaniidha.
Beekumsa fayyadamuun ammoo baay’inaan sanyii namootaa irratti mul’ata. 
Lubbu qabeeyyii hogganuuf namni dandeettii kan argates sababa beekumsa olaanaa fayyadamuufi.
Beekumsa fayyadamuun mallatoo qaroominaati.
Kunis salphaatti balaa miliquuf dorgomanii mo’achuuf, da’oo qabaachuuf, adamsanii/oomishanii soorachuuf, qabeenya horachuuf, diina injifachuuf, daawaa soqachuuf, malaa fi fala dhahachuuf fa’a namoota gargaareera. 
Tooftaaleen qaamaan alatti taasifamanis isaanuma kanneeni.
Ta’us namootni hundi walqixa jireenya mijataa jiraachaa hin jiran. 
Gariin goobee gariin doofee jiraata. 
Kan jiru wal ga’uu dinnaan inni mo’u ajjeesee dhuunfata. 
Maqaatu nama malee gariin isaa horiidha. 
Akkuma sa’aatti jiraata. 
Nama akkasii kana haxxee namaatu elmatee qalata.  
Yoo fedhes ittiin qotata,Garaagarummaa qaroominaati.
Qabeenya Hawaa Keessaa.
Waantota hawaan uumama badhaafte keessaa tokko lafa. 
Hawaa keessa waantotni yoo ijaan ol illaalan namatti mul’atan:- Aduu; Ji’aa fi Urjiilee fa’i.
Kanneen biroon jiraatanis, sababa fageenya isaanii fi ifuu dhabuu isaaniitiin kan ka’e hin mul’atan.
Fagoos ta’ee dhihoo, waanti hawaa keessa jiru ijaan argamuuf wanti sun ifee mul’achuu qaba. 
Wantotni ifan hundi ni mul’atu jechuus miti. 
Fageenyaa fi guddina isaanii irratti hundaa’uun kannneen dhokatanis ni jiru.
Fakkeenya waantota hawaa keessa jiraataniifi ifa hin maddisiifne keessaa tokko lafa. 
Lafti iftee argamuu baattus qabeenya akka bishaanii, qilleensa, albuudaa fi lubbu qabeeyyii garaa garaan kan badhaatee dha. 
Lafti qabeenya lubbu qabeeyyiin ishee hundi ittiin jiraachuu malan ni qabdi. 
Sanyii namootaafis qabeenya ishee waakkii malee gumaachaa jirti. 
Ta’us akkuma akka naannoo fi bifa isaaniitiin namootni qabeenya lafti hunda gumaachitu kana walsaamaa jiru. 
Haaluma kanaan gariin bakka qabeenyi jireenyaaf mijataa ta’ee badhaadhe keessa burraaqee jiraata. 
Gariin ammoo gammoojjii irraa fi jalaan gubee nama waadu keessa jiraata. 
Inni irraa hafe isa hin qabneef hin hiru. 
Inni tokko isa kaan saamee erga hiyyummaatti gatee booda, akka waan ofii eebbifameetti of ilaala. 
Hiyyeessi abaaramuu isaati.
Haaluma kanaan hiyyoomsee duroomaa fi ajjeesee jagnoomaa dachee kanarra jiraataa jira. 
Haalli kun ammoo qabeenyi lafarraa hanga barbaadamuun akka namoota ga’aa hin jirres ni mul’isa.
Lafti hawaa kana keessatti waantota gurguddina ajaa’ibsiisoo ta’een ishee caalan baay’ee waliin uumamte. 
Pilaanitootni akkuma lafaa dhagaa irraa ijaaraman muraasni namoota hawaa qorataniin eessa akka jiran argamaniiru. 
Ta’us pilaanitoota kanneen irra qubachuun hanga har’aatti waan hin danda’amneef qabeenyi isaan qaban maal akka ta’e hagas mara waanti beekame hin jiru. 
Kanneen hin argamin turanis yeroo yerootti argamaa jiru.
Waantotni hawaa keessa jiran baay’een lubbuqabeeyyii dabalatee qabeenya garaa garaa qabaachuu akka malan namootni shakkan ni jiru.
Namootni shakkii akkasii qaban namoota biyyi isaanii dinagdeen misoome keessatti baay’atu. 
Kun ammoo namoota ilaalcha misoome qaban ta’uu isaanii namatti mul’isa. 
Namoota ilaalchi isaanii kottoonfate fa’a irraa shakkiin akkanaa hin eegamu.
Isaanitti qabeenyi akkasii ni jira jedhanii xiinxaluun daran ulfaata. 
Namni tokko yoo isaan keessaa ka’ee qabeenyi hawaa keessa jiraachuu akka malu shakkes, namni sun dhibee samuu qaba jedhanii ilaalu. 
Waanuma akkasiiyyuu yaaduu hin fedhan.
Cubbuu woyii itti fakkaata. 
Waan dandaa’amus itti hin fakkaatu. 
Gabaabumatti namoota akkasii kana ilaachatu kottoonfate. 
Ilaalchaa fi xiinxala kottoonfateen ammoo qabeenya fagoo hawaa keessa jiran arguun hafnaan, isuma lafarraa naannoo keessa jiruyyuu arguun ni ulfaata.
Qabeenya dhokate argatanii itti fayyadamuuf ilaalcha sammuu keessa jiru diriirsuu fi xiinxala gadifagoo fayyadamuun mala jalqabaati.
Ilaalchi namootaa waanuma hundaati! 
Namootni gaafa ilaalcha isaanii sirreeffatanii waantota ilaaluueegalan, misoomuu eegalu. 
Yoo ilaalcha diriirsanii hawaa keessa ol ilaalan waantota akka albuudaa, lubbu-qabeeyyii, bakka jireenyaa(kan lafa caalu) barbaadanii argachuu malu. 
Ta’us namotni hanga yoonaatti lafarra qofa waan jiraachaa jiraniif jecha lafa malee bakki biraa jireenyaaf mijatu ni jira ilaalcha jedhu hin qaban.
Ilaalchi kunis asumee ta’uu namootaa calaqqisiisa.
Ilaalcha isa lafuma qofa ilaaluuf kottoonfateedha Hawaa keessa uumamni namoota caalaa qarooman jiraachuu akka malan xiinxaluun namootatti ni ulfaata. 
Kunis Ilaalcha anummaan kottoonfatedha!
Gaaffiikoo:-
Akkuma lafti lubbuu jiraachistu, kanneen biroonis akkamitti jiraachisuu hin danda’an?
Namni sirna uumamaa eegee obbolaa ofii isaa qabaachuu akkuma danda’u laftimmoo akkamitti obbolaa ofii dhabdi?
Namootni hiriyyaan umuriin walgitan jijjiirama walfakkaatu akkuma taasisan, maaliif laftis pilaanitoota umuriin ishee gitanii wajjin walfakkeenya dhabdi?
Lubbu-qabeeyyiin bakka biraa jiran dirqama kanneen lafarraa fakkaachuu qabuu?
Namootni lafti xiqqoo akka taate hubatan maaliif qabeenya isheen qabduunis xiqqoo ta’uu akka maltu hin tilmaamanii?
Lubbuu Hawaa Keessaa.
Lafaan alatti jiraachuu lubbu-qabeeyyii namootni shakkan muraasni qorannoo geggeessaa jiru.
Kana gochuuf ammoo adeemsa lubbu-qabeeyyiin ittiin lafarratti uumaman qorachuun eegalu. 
Kanas lafti yoomii fi akkamitti akka uumamuu dandeesse hubataniiti. 
Dabalataanis fageenya lafti urjii aduu jedhamtu kana irraa ittiin fagaattu shallaganii beeku. 
Kanaafuu Pilaanetootni akkuma lafaa umurii fi fageenya walfakkaatoo ta’een urjiilee biroo waliin jiraatan lubbu-qabeeyyii qabaachuu malu shakkii jedhu qabaachuu isaaniiti.
Akkuma beekamu pilaanitiin namni irra jiraachaa jiru lafa jedhamti. 
Lafti pilaanitoota biroo sirna solaarii(aduu) keessa jiran hunda waliin urjii aduu jedhamtu irraa kan uumamteedha. 
Garuu pilaanitootni kunniin hundi (salganuu) yeroo tokkotti kan walfaana uumaman miti. 
Yeroo garaa garaatti kan uumaman ta’uu isaaniitu beekama.
Kunis sababa pilaanitootni kanneen biroon muraasni qorranii hin xumurin jiraniif ta’uu dabalata. 
Pilaanitootni dafanii qorruu fi dhiisuuf ammoo guddinni isaaniis murteessaadha. 
Baay’een isaanii yeroo qorran dhagaa ta’anii waan mul’ataniif jecha maqaa pilaanitoota dhagaa(rocky pilanetes) jedhuun waamamu.
Waantotni baay’een hawaa keessa jiran urjiilee guguddoo ta’an irraa uumaman. 
Uumamaas jiru.
Gaalaaksotni, urjileen, pilaanitootni fi astroidootni hedduunis haaluma kanaan hawaa keessatti uumamu. 
Kunis hawaan babal’chaa akka jirtu mul’isa. 
Haaluma kanaan laftis aduu irraa uumamte. 
Uumamuun lafaa naannoo waggaa biliyoona 5 tti tilmaamama. 
Qorritee dhagaa ta’uun lubbu-qabeeyyii biqilchuu kan eegalte ammoo naannoo waggaa biliyoona 4 tti tilmaamama.
Kanarraa ka’uun qorattootni pilaanitootni akkuma lafaa urjii biroo irraa uumamanii, qorranii, dhagaa ta’uun yeroo fi fageenya murtaa’e irratti lubbuqabeeyyii horachuu danda’anis jiru jedhanii shakku.
Haala kanaan jiraachuu lubbu-qabeeyyii hawaa keessaa qorachuuf bakki namatti dhiyaatu gaalaaksii lafaa(miilk weey) qofa. 
Innuu fageenya ajaa’ibsiisaa bara ifaa(ly) fagaatuun shallagama.
Lubbu-qabeeyyiin lafaan alatti jiraachuu malu jadhamanii shakkaman maqaa ‘Aleensota’(Aliens) jedhamuun waamamu.
Aleensota(Aliens) jiraachuufi dhiisuun isaanii hanga har’aatti namoota gidduutti mormii uumaa jira. 
Mormiin uumamaa jiru kun ammoo jiraachuufi dhiisuu isaanii qofas miti. 
Bifaa fi gosa(sanyii) akkasumas haalaa fi dandeettii isaanii irrattis mormiin qorattoota gidduutti ni mul’ata.
Qorattootni gariin lubbu qabeeyyiin hawaa keessaa jiraachuu malan(‘Aleensotni’) kanneen lafarraa wajjiin walfakkeenya hin qaban jedhanii shakku.
Kanarraa ka’uunis shakkii garaa garaa ibsatu. 
Tarii namatu hin hubatu malee aleensotni lafarras dhufanii deebi’uu malu jedhanii shakku. 
Aleensota namni ijaan arguu hin danda’u jechuus ni dabalata.
Kunis sababa shakkii Aleensotni kanneen akka lubbu-qabeeyyii lafarraatti, Naayitroojiinii(N) fi Foosfarasii(P) fa’a irraa uumaman miti jedhu qabaniif ta’uu dabalata.
Gareen qorattootaa kun Aleensotni uumama laffarraa fakkaachuu baatanis, kanneen namoota caalaa qarooman jiraachuu akka malan shakkii qabu. 
Kanaafis UFO(Unidentified Flaying Object) fakkeenya fudhatu. 
UFOn waantota namootni tokko tokko yeroo gara hawaa deeman arganii maal akka ta’e hubachuu dhabaniidha. 
Waantotni UFO jedhaman kunniin ariitii saffisa ajaa’ibsiisaa qabuun akka balali’uu danda’antu ibsama. 
Bocni isaaniis gargar ta’uutu ibsama. 
Fknf UFOn Waanta akka boca geengoo(Disc)woyii fa’a fakkaatanii yeroo furguggifan argamuu isaaniitu himama. 
Kun ammoo shakkii konkolaataa aleensotaati moo aleensotuma jedhu uumuus ni mala.
UFOn jedhaman kunniin darbanii darbanii lafarra bakka tokko tokko yeroo isaan qubatanii deebi’an namootni arganis akka jirantu himama. 
Ta’us garuu saffisa isaanii irraa kan ka’e UFOn maal akka ta’an namootni argan hubachuu hin dandeenye.
Kanumaaf maqaan UFO jedhus itti mogga’e. 
Hiikni isaas” Waanta Balali’aa hin hubatamin” akka jechuuti.
Egaa kanuma irraa ka’uuni kan namootni uumama qaroominaan namoota caalantu bakka biraa irraa dhufee lafa qorachaa jira shakkii jedhu horatan.
Haa ta’u malee waa’ee UFO kanarratti namootni mormii qabanis ni jiru. 
Kanas gariin waanti UFO jedhamu kun hin jiru, namoota hallucination (mallattoo dhibee sammuu) qabantu dogoggoraan hubate malee jedhu. 
Gariin ammoo wanti yeroo namootni gara hawaa deeman itti mul’ate kun UFO miti jedhu. 
Kanas yoo morman:- rookkeettii biyyootni garaa garaa hawaatti ol ergantu namoota gara hawaa deemanitti ifee mul’ate jedhu.
Kanaafuu UFOn gara IFI (Identified Flaying Object)tti jijjiirameera jedhanii ibsu. 
Wanti hin hubatamin ture hubatameera akka jechuuti.
Walumaagalatti ibsa aleensotni uumama lafarraa hin fakkaatan jedhu muraasa ilaaluu yaalleerra.
Ibsa Aleensotni lubbu qabeeyyii lafarraa wajjiin adeemsa uumamaa fi bocaan wal fakkaachuu malu jedhus faana dhahuun dirqama. 
Gereen kun ammoo pilaanitootni lafaa wajjin walfakkaatan aleensota lubbu-qabeeyyii lafarraa waliin walfakkatan qabaachuu malu ilaalcha jedhu hordofu. 
Kanas pilaanitootni biroon akkuma lafaa waantota akka bishaanii, soorata, qilleensa(O2) fi kkf qaban jiraachuu malu shakkii jechuuni.
Kanaafuu xiyyeeffannoon garee kanaa pilaanitoota lafa fakkaachuu malan hawaa keessa barbaaduudha. 
Xiyyeeffannoon kun bakka jireenyaa hawaa keessa namootaaf barbaaduu dabalata. 
Xiyyeeffannoon qorannoo fi qo’annoon taasifamu bu’aa malee miti jechuufani. 
Kun milkoofnaan bu’aa qaaliiti. 
Ilaacha ofiif, sanyii ofiif akkasumas lubbuu jiraachisuuf haala mijeessuuti.
Haala kanaan ammoo miidhanii osoo hin taane miidhamanii duroomu. Ilaalcha kanatu hawwiif jaalala Ilaalcha Misoomaa dhuunfate.
Gareen ilaalcha kana qaban barbaacha pilaanitoota biroof, ifaajjii abdii kutannaa hin qabne gochaa jiru.
Ifaajjii kanaanis wantota lafa fakkaatan muraasa fagootti arguu danda’anii jiru. 
Kanas meeshaa Telescope Jedhamu fayyadamaniiti. 
Waantota lafa fakkaatan kanneen keessaa tokko teegarden b jedhamuun kan beekamudha. 
Teegarden b lafa fakkaachuu isaan sadarkaa 1ffaa irratti argama.
Teegarden b sirna soolaariin(aduun)alatti argama.
Kanafuu sirna aduu osoo hin taane, sirna urjiilee biroo(explanet) keessatti argama jechudha.
Gama biraanis teegarden b, kan uumame aduu irraa osoo hin taane, urjii kan biraa irraa ta’uu isaati.
Pilaanitiin kun fageenya bara ifaa waggaa 12.59(12.59ly) ta’een lafarraa fagaata.
Hubannoo dabalataaf fakkii 9 armaan gadii ilaali.
Fakkii 9: Hawaa keessatti bakkeewwan lafaa fi teegarden b itti argaman Giddu galli qorannoo hawaa(NASA), Meeshaa Kepler Space Telescope jedhamutti fayyadamuun pilaanitootni hedduun urjiileetti marsanii akka argaman mirkaneesseera11. 
Gariin Pilaanitoontaa kun bakka ‘Zoonii Jireenyaa’(Habitable Zone)4 jedhamuun beekamutti argamu. 
‘Habitable zone’ bakka pilaanitiin lafaa wajjin walfakkeenya qaban jiran ta’uu mul’isa. 
Walfakkeenyi isaani ammoo Pilaanitoota guddinaa fi umuriin lafa gitan fa’a dabalata. 
Fageenyi isaan urjii isaanii irraa qaban Sirna soolaarii fageenya lafti aduu irraa qabduun walfakkaata.
Urjiin isaaniis guddinaafi ifaan aduu fakkaatu. Gariin isaanii akkuma lafaatti waan bishaaniin aguugamanii jiran fakkaatanii mul’atu. 
Kunis akkuma lafaa bishaan, qilleensaa (O2), lubbuqabeeyyii fi soorata qabaachuu akka malan shakkii uuma. 
Haala Kanaan hawaa keessaa bakkeewwan muraasni ’Zoonii Jireenyaa jedhamuu danda’an.
Pilaanitootni zoonii jireenyaa keessatti argaman gaalaaksota hundaa keessa jiraachuu malu. 
Ta’us qorannoo fi abuurraa namootaaf kan salphatu gaalaaksota lafatti dhiyaatan qofaadha. 
Kunis miilkweeyii qofa kan xiyyeeffatu ta’uu isaati.
Miilkweeyiin gaalaaksii lafti keessatti argamtudha.
Gaalaaksiin kun urjii miliyoona 100 ol ta’an ofkeessaa akka qabutu tilmaamama. 
Urjiilee kanneen keessaa aduun ishee tokkodha. 
Akkuma aduun pilaanitoota sagal ofitti marsitu, urjiileen kaanis pilaanitoota mataa isaanii qabu. 
Kun ammoo pilaanitootni biliyoonaan lakkaawaman gaalaaksii miilkweeyii keessatti argamuu akka malan mul’isa. 
Isaan keessaa lafti ishee tokkodha.
Gaalaaksii miilkweeyii keessa akkuma lafaa pilaanitootni zoonii jireenyaa keessatti argaman hedduu dha. 
Miilkweeyii keessaa Pilaanitoota lafa fakkaatan naannoo 1600 arguu NASAN gabaaseera. 
Isaan kanneen keessaa yeroo ammaa aleensota namoota qarooman qabaachuu malan muraasnis akka jirantu shakkiin ibsama.
Aleensotni pilaanitoota kanneen irra jiraatan kunniin akkuma namootaa qaroomuu kanneen malan ta’uu isaaniiti. 
Bakkeewwan shakkaman kana imaluuf fageenya bara ifaa kumaatama namatti fudhata. 
Isaan kessaas kan dhiyeenya qaba jedhamu fageenya bara ifaa waggaa 17,000
(17,000ly) kan namatti fudhatuudha. 
Haalli Kun namootni pilaanitoota aleensotaa kanarra
qubachuuf daran rakkisaa akka ta’u mul’isa.Ilaalcha Misoomaa Amaanu’eel Oljirraa Fuula 71 Kanaaf jecha qorattootni aleensota bifa dandaa’ameen quunnamuuf mala garaa garaas ni dhahu. 
Maloota dhahaman keessaa tokko bifa raadiyoonaan aleensota qarooman quunnamuu yaaluu fa’i.
Qorattootni hawaa yaalii pilaanitoota fageenya dhiyoo jiran namootaaf mijeessuus ni qabu. 
Kanaaf ammoo piloonitoota akka maarsii fa’a misoomsuu kajeelu. 
Kanas lafarraa biqiloota akka algee (algie) fa’a ol erganii misoomsuuf karoorsu. 
Kun yeroo dheeraa booda namootni akka achirra jiraataniif haala mijeessudha. 
Gariin ammoo asteroidoota albuuda akka warqee fa’a irraa uumaman follossanii lafarratti gurgurachuuf yaalii geggeessu.
Kun ammoo duroomuuf fedha kan qaban ta’uu isaanii mul’isa. 
Yaaliin abuurraa hawaaf taasifamu baay’een isaa qabeenya achi jiruun badhaadhuufi.
Haala kanaan Kan dursee qabeenya achi jiru abuure, qabeenya dhuunfaa isaa godhata.
Yoo fedhe ni gurgurata fedhus olkaawata jechuudha.
Kan irraa hafe namootaaf hiruu fi dhiisuunis mirga.
Ifaajjii akkanaa booda qabeenya argame hiruu fi dhiisuun ilaalchaan malee seeraan nama hin gaafachiisu. 
Haala kanaan ilaalcha namummaa, isa lubbuu namaa baraaruuf arjoomu, malee homtuu qabeenya hiri jedhee isa abuurame hin hirsiisu.
Biyyootni qarooman dorgommii qorannoo hawaa geggeessuun isaaniis kanaafidha. 
Biyyi dursitee abuurte qofti akka dhuunfaan itti fayyadamtuufi.
Egaa qorannoon hawaa warra achi jiraniif ilaalcha misoomaati. 
Warra akka koo asuma jiranittimmoo qoosaa ta’uu isaati. 
Safuun kan ilaalchaati!
Siyaasa Dinagdee.
Siyaasni dinagdee gosa barnootaa wa’ee oomishtummaa fi daldalaa qo’atuu dha.
Dinagdeen siyaasa biyyi tokko hordoftu waliin hidhata qaba. 
Kunis: sababa haalli funaansa qaraxaa, sirni bulchiinsaa, haalli baajetaa faa siyaasa dinagdeetiin murta’aniifidha. 
Kanaafuu Siyaasni dinagdee saayinsii haala funaansa qaraxaa, sirna bulchiinsaa, ramaddii baajetaa, galii waliigalaa akkasumas qabeenya biyyi tokko qabdu qo’atuudha.
Sirnoota siyaasni(political systems) bu’uureffatu keessaa tokkos siyaasa dinagdeeti. 
Siyaasni dinagdee guddina dinagdee biyyi tokko qabduun madaalama. 
Guddina dinagdee (economic growth) biyya tokkoo hubachuufis: haala fiixaan ba’umsa gabaa(market values), oomishtummaa (prodactivity)fi galii waliigalaa (GDP: Gross Domestic Product) fa’a gulaaluu barbaachisa.
Dinagdee biyyoota garaa garaa safaruuf malootni addunyaan ittiin fayyadamtu keessaa beekamoon mala GDP fi per capita GDP jedhamanii dha.
GDPn guddina galii waliigalaa kan biyya tokkoo (economic growth) safaruuf gargaara. 
Per capita GDPn ammoo galii giddu galeessaa kan lammiilee biyyichaa(economic development) tilmaama.
Gabaabumatti GDPn qabeenya kan safaru yoo ta’u, Per capita GDPn ammoo misooma kan safarudha.
Fakkeenyaaf GDPn biyya tokkoo kan waggaa – waggaan madaalamu yoo harka sadiin(3%) kan ol guddate ta’e, guddinni dinagdee biyyattii kan bara dabreerra 3% ol guddateera jechudha. 
Per capita GDP jechuun immoo galii waliigalaa kan biyyi tokko GDPn galmeessite sana baay’ina uummata daangaa biyyattii keessatti argaman hundaaf walqixatti hiruun shallagama. 
Kunis namni tokko dhuunfaa isaatti galii inni guyyaatti argachuu danda’u doolaara Ameerikaa( $US) tiin waalta’ee shallagama. 
Haala kanaan biyyi tokko GDP guddaa yoo galmeessites, guddinnii fi xiqqeenyi galii lammilee(Per capita GDPn) ammoo baayyina lammilee biyyattii irrati hunda’a. 
Kunis biyyi GDP guddaa qabdu tokko yeroo hunda per capita GDP guddaa qabaachuu dhiisuu akka maltu mul’isa.
Fknf akka tilmaama dinagdee biyyoottan addunyaa kan bara 2015tti: GDPn Itoophiyaa doolaara Ameerikaa biliyoona 61.54($61.54USD)ture. 
Biyyi Kiribati jedhamtu ammoo doolaara Ameerikaan GDP biliyoona 0.5 ($ 0.5 USD) galmeessitee turte.
Haala kanaan GDPn Itoophiyaa kan Kiraabaatii dachaa hedduu kan caalu ta’uu isaati. 
Haa ta’u malee baay’inni uumata Kiraabaatii kan bara 2015 timaamaan 113,473 ture. 
Kun ammoo yeroo percapita GDPn shallagamu 500,000,000/113,473= 4,406.33USD ta’uu isaati. 
Haala kanaan shallagni precapita GDP kan Itoophiyaa ammoo=486.27 USD ta’a. 
Galii lammilee biyyoota lamaanii yeroo waliin madaallu:4406.33/486.27=9.06 arganna.
Kun ammoo guddinni dinagdee waliigala(misoomni) kan biyya Kiraabaatii isa kan Itoopiyaa dachaa 9n akka caalu mul’isa.
Biyyootni addunyaa guddina dinagdee biyya isaanii saffisiisuuf sirnoota dinagdee garaa garaa hordofu. 
Sirnootni dinagdee (economic systems) kunniin maqaalee: kaappitaaliizim (Capitalism), Sooshaaliizim(socialisim),kommiiwuniizim(communisim) fa’a jedhamuun beekamu.
Biyyootni garaa garaa gosoota sirna dinagdee kanneen keessaa kan furmaata guddinaa nuuf ta’a jedhanii itti amanan hordofu. 
Haa ta’u malee sirni dinagdee biyyootni guddina dinagdee isaanii ittiin saffisiisuuf jecha filatanii hordofan yeroo mara hanga yaadame saffisuu dhiisuu dandaa’a. 
kun ammoo sababa garaa garaatiin isaan mudachuu mala. 
Fakkeenyaaf biyyi yeroo ammaa kana addunyaa irratti dinagdeen ishee baay’ee guddaa ta’e USAn sirna dinagdee kaappitaaliizimii jedhamu hordofti. 
Biyyi addunyaa kana irratti kanneen hiyyummaan sadarkaa dhumaa irratti argaman keessaa addunyaaf fakkeenya gaarii taatee bara lakkooftu Itoophiyaanis sirna dinagdee kaappitaaliizimii jedhamu kana hordofti. 
Garaa garummaan kun kan mul’isus biyyi tokko sirna dinagdee filatamaa hordofuu isheen qofa milkaa’uu akka hin dandeenye ta’uu isaati.
Biyyi tokkoo sirna dinagdee filatamaa hordoftus, guddinni dinagdee ishee jalaa danqamuu mala.
Guddina dinagdee biyya tokkoo waantota danquu malan keessaa muraasni:-ga’umsa dhabuu naamoota bulchiinsa geggeessanii, malaammaltummaa, hanqina namoota barumsa ga’aa qabanii, hanqina albuudaa, rakkoo ilaalcha lammilee biyyichaa, hanqina humna namaa fi hanqina jaalala hojii qabaachuu lammilee biyyichaa fa’i.
Ilaalchi lammileen guddina dinagdee irratti calaqqisiisan dhimma ijooti. 
Ilaalchi guddina dinagdee murteessuu keessatti shoora ol-aanaa qaba. 
Ilaalchi waantota dinagdee danquu malan hunda ofkeessatti dhuunfata. 
Lammileen yoo ilaalchaan kottonfatan dinagdeen isaanis ni kottoonfata. 
Kunis sababa yeroo gariin isaanii misooma biyyaaf kufanii caban, gariin ammoo barbadeessuuf kufee cabu fa’a dabalata.
Dorgommii ta’uu isaati. 
Yoo gariin dalagee guddachuu murteessu, gariin ammoo “waaqatu qabeenya hira, ati badi namanaa!” jedheetu abaaree balleessa.
Kanaan isa dalagu mogolee dhahanii cabsu. 
Kun Ilaalcha!
Inni baratu akka irra keessa hubatuu fi gadi fageessee qoratu kan godhus ilaalchuma. 
Gadi fageessanii hubachuu fi irra keessa hubachuun ammoo dubbii ijooti. 
Hundi baratus hundi ga’umsa walfakkaatu akka hin horanne taasisa. 
Ga’umsa dhabuun ammoo bulchiinsa balleessa. 
Malaammaltummaan akka daran heddummatuuf kan haala mijeessus ilaalchuma.
Namootni hedduun qabeenya horachuuf mootii biyyaa ta’uu fedhu. 
Qooda biyya dinagdee walii galaan guddisuu fedhan ofuma isaanii fi firoota isaanii duroomsuu qofa irratti xiyyeeffatu. 
Kun Ilaalcha ofittummaati. 
Qabeenya haati hiyyeessaa sabbata hiiktee waan qabdurraa guddina biyyaaf gumaachitus isaanumatu dhuunfata. 
Kanas ifatti mul’isanii osoo hin taane, maqaa misoomaan qaraxa funaananiiti. 
Garuu biyya misoomsuun hafee ofii isaanii qofaa duroomsu. 
Sababa gochi akkanaa baratameef jechas lammileen biyyichaa baay’een ilaalchuma kufaa kanaan biyya bulchuuf dorgommii taasisu. 
Dorgommiin taasifamus, ajjeesuu fi maqaa wal balleessuu fa’a irratti xiyyeeffata. 
Gariin ammoo amantaa da’oo godhata.
Egaa isaan akkasii kun dandeettii biyya bulchuu sababa qabaniif miti kan biyya bulchan.
Gariin namootaa biyya bulchuu maatii irraa dhaalaan hiratu. 
Namootni mootummaa ykn sirna maatii isaanii irraa dhaalan ammoo akkuma maatiin bulchaa turetti bulchuu fedhu. 
egaa yoo abbaan yeroo mootummaa isaa dinagdee biyyaa hin guddisne ta’e, ilmi sirna ykn mootummaa biyyichaa dhaalu akkamitti biyya guddisa? 
Kun gaaffii kooti. Yoo deebiin naquubsu jiraate.
Yoo siif hin galle ta’es gaaffiin koo “Ilaalchi walfakkaatu akkamitti bu’aa garaa garaa buusa” kan jedhuudha.
Ilaalchi jalqaba dinagdee waliigalaa kufise deebisee dinagdee waliigalaa hin guddisu. 
Yoo ammas namoota muraasaaf madda galii ta’e malee.
Ilaalcha walfakkaatuun jijjiiramni dinagdee biyya tokkoo hin yaadamu. 
Kanaafuu namootni biyya guddisuuf yaalan, dursa ilaalcha isaanii fi kan lamiilee jijjiiruu qabu. 
Lammileen hundi ilaalcha isa biyyi isaanii akka dinagdeen ishee xiqqaattu godhe sana, gara ilaalcha gaarii ta’etti jijjiirrachuu qabu.
Ilaalchi akkuma guddina nama dhuunfaa murteessu, guddina waliigala biyyaa murteessa.
Kunis sababa: Beekumsa, dalagaa, qabeenya biyatti sirnaan fayyadamuu fi biyya misoomsuu fa’an ilaalcha lammilee irratti hundaa’ufidha.
Biyyoota ilaalchi lammilee isaanii misoome keessatti, beekumsis misoomaadha. 
Achitti qonnaan bulaan sirna qonnaa qajeelchee beeka.
Inni daldalu hin kasaaru, hin kasaarsus. 
Hunduu waan dalaguu fedhu hunda gadi fageessee barata.
Ragaa Digirii qonnaas ta’u kan daldalaa, bites hin gurguru. 
Ifaajjii ofiitiin baratee hubatee digirii argata malee.
Biyyoota hin guddanne keessatti ammoo faallaa kanaati. 
Namootni baratanii osoo hin taane bitatanii fa’a digirii gonfatu. 
“Digirii gonfanneerra” jedhu malee kan sammuu isaanii keessa jiru waan biraati. 
Isaanuma akkasii kanatu hoggansa biyyaa keessatti qooda fudhata. 
Osoo inni ifaajjiin baratee, hubatee, digrii argate jiruu, warri qarshiin bitatan dandeettii malee malaan malanii mo’atu. 
Ilaalcha kana dhalootaa dhalootatti daddabarsu. 
Namootni baay’een haala kanaan bulchiinsa biyyaa keessatti hirmaatu. 
Gaafa bakka qabatanis akkuma godhanii baratan sana qabeenya horachuuf digiriis bitanii gurguru. 
Kanumaan nama sirnaan baratu mogolee buusanii dhaloota burjaajessu. 
Aangoo isaaniitti fayyadamanii saamuufis makmaaksa isa “Sishoom yaalballaa sishaar yiqoocowaal”jedhu faa bu’uureffatu.
Yoo hiikamu ‘namni yeroo muudamu hin nyaanne, yeroo buufamu gaabba” kan jedhu ta’uu isaati. 
Kun ilaaalcha kufaa isa namootni biyya Itoophiyaa muraasni aadaa saamichaa ittiin walii isaanii barsiifatan mul’isa. 
Ilaalcha akkasii kanafaa sirna qulqulla’aa godhanii dhaloota dhaalchisuus fedhu.
Egaa kana gufuun guddina dinagdee gufachisu. 
Walumaagalatti dinagdeen biyyaa kan guddatu yoo ilaalchi lammiilee fi hoggantootaa guddatedha.
Waanti guddachuu qabu tokko duraan xiqqoo akka ture hubachuuf ammoo beekumsa nama gaafatu.
Biyya guddisuun ilaalcha/ sirna biyya xiqqeessaa ture hundaa hundeedhaan buqqisuu irraa eegala.
Ilaalchi kuffisaan ittumaa kuffisa malee yoomiyyuu hin guddisu jechuu kooti. 
Ilaalcha misoome qofatu biyya misoomsa.
Biyya guddisuuf sirna dinagdee garaa garaa yeroo yerootti jijjiiruu qofti ga’aa hin fakkaatu. 
Namni biyya bulchuuf dorgomu tokko yoo sirni ture kaappitaaliizimii ta’e, inni ammoo sirna sooshaalizimii/komuuniizimii qabatee dorgomuun qofti ga’aa miti jechuudha. 
Kanaafuu Ilaalcha biyya jijjiiruu danda’u qabatee dorgomuun furmaata waaraa ta’uu isaati.
Mootiin biyya bulchuuf/ guddisuuf dorgomu tokko dursa ofii isaaf ilaalcha jijjiiramaa qabaachuu qaba. 
“Barataan akkuma barsiisaa isaatiiti”isa jedhamuufan jedhe.
Addunyaa kanarratti namootni akkuma akka siyaasaa fi naannoo isaaniitti hiika garaa garaa misoomaaf laatu. 
Kanaafuu jechi Misooma jedhu hiika waaltawaa waan qabu hin fakkaatu. 
Fknf namoota naannoo Oromiyaa keessa jiraatan muraasa hiikkaa misoomaa gaafachuuf yaaleen ture. 
Namoota ani misoomni maal akka ta’e isaan gaafadhe keessaa gariin Misoomni tattaaffii qabeenya horachuuf taasifamu ta’uu isaa ibsan.
Gariin isaanii lafa borqaa’e deebisanii gabbisuudha jedhan. 
Gariin ammoo misoomni mala ammayyaa fayyadamanii qonnaa qotuu akka ta’e ibsan.
Kanneen misoomni sochii jireenya mijataa namoota jiraachisuuf taasifamu ta’uu ibsanis ni jiru. 
Irra jireessaan garuu misoomni biqiltuu dhaabuu fi kunuunsuu akka ta’e naaf ibsan. 
Anis akkamiitti? jedhee gaafadheera. 
Deebiin isaaniis“mootummaan keenya gaafa misoomatti nu bobbaasu biqiltuu nu dhaabsisa” kan jedhu ture. 
Egaa ‘Misoomni’ namoota Oromiyaa keessa jiraataniif hiika wal fakkaataa ta’e hin qabu jechuudha.
Biyyootni garaa garaas Misooma hiika garaagaraan ibsu. 
Kunis irra jireessaan sababa siyaasaan gargar ta’aniifidha. 
Fknf biyyootni siyaasa ‘neoliberalisim jedhamu hordofan “misoomni ida’ama fiixaan ba’umsa namoota dhuunfati” jedhanii ibsu.
‘Structuralism’ ammoo “misoomni irra jireessaan ga’ee hojii mootummaati. 
Garuu guddina dinagdee namoota waliigala biyychaa irratti xiyyeeffata” jedhu. 
Kanneen ‘Interventionism’ hordofan ammoo “sababa ifaajjii jireenyaa kessatti mo’uu fi mo’atamuun jiruuf jecha, sochiin misoomaa, warra dinagdeen isaanii mo’atame gargaaruuf kan taasifamudha”jedhanii misooma ibsu. 
Gareen ‘People centered/ alternatives’hordofan, ilaalcha namni hundi bakka fedha isaa ga’uuf ga’umsa qaba jedhu qabu. 
Kanaafuu “misoomni dhuunfaa fi gareen sochii namootni taasisan tumsuu irratti kan xiyyeeffatu ta’uu qaba “jedhanii misooma ibsu.
Egaa hiika muraasa armaan olitti ibsaman irraa misoomni ilaalcha garaa garaatiin kan ibsamu ta’uu hubanne jirra. 
Ilaalchi Misoomaas garaa garummaa jiru kana giddu galeessaan ibsuu yaaleera. 
Kanas: Misoomni ida’ama sochii namoota dhuunfaa fi garee, kan haala jireenya lammilee waliigalaa mijeessuuf taasifamuudha. 
Ga’een mootummaa ammoo sochii kana tumsuu irratti kan xiyyeeffate ta’uu qaba ilaalcha jedhu qaba Ilaalchi Misoomaa. 
Garaa gara ta’us, hiikni misoomaa hundi jireenya namootaa fooyyessuuf ifaajjii hoggansaa fi lammileen hundi taasisan ta’uun isaa ifa galaadha.
Egaa misoomni sochii namootni hundi qabeenya walootiin badhaadhuuf taasisaniidha.
Haa ta’u malee badhaadhina waloo argamsiisuuf namootni hundi dhuunfaa dhuunfaan ifaajjii woyii gumaachuu qabu. 
“Walii galan alaa galu!”mitiiree?
Fknf: 9+1=10 ta’a. 
Ida’ama kana keessatti lakkoofsi 10 misooma haajennu. 
Maarree osoo misoomni barbaadame tokko lakkoofsa 10 ta’ee, silaa lakkoofsa 9 tti, lakkoofsi 1 ida’amuun dirqma. 
Yoo tokko hir’ate sagal kudhan hin guutuka. 
Yoo namootni sagal biqiltuu dhaabanii kunuunsan, namni tokkommoo mancaasuu mala. 
Gama biraan dadhabbii namoota sagaliitiin yoo namni tokko qofti fayyadamee qofaa duroome, kun misooma hin ta’u.
Egaa misooma misoomsuuf namni hundi walfaana ilaalcha misoomaa qabaachuutu daran barbaahisa.
Kunis gara ilaalcha dhuunfaa ilaaluutti nama deebisa. 
Namni hundi akkamitti ilaalcha misoomaa horachuu mala kan jedhus nama xiinxalchiisa.
Egaa namni dhuunfaa isaaatiin akkamitti jijjiirama misooma argamsiisu horachuu danda’a kan jedhu gaaffii deebii argachuu qabuudha. 
Kanaafuu atis ilaalcha keetiin misooma naannoo keetii tumsuuf ilaalchikee ilaalamuu qaba. 
Misooma misoomsuufs namoota biroo eeguu osoo hin taane sumatu eegaluu qaba. 
Egaa akkamitti ofii keetii milkaa’uu qabda kan jedhu deebisuuf mee kitaaba namni Steven R Kooney jedhamu barreesse tokkon si’affera.
Kitaabni kun Hawwii Aannoleetiin hiikamee cuunfame. K
unoo guutummaan isaas akka armaan gadiitti cuunfame.
“Hawi Youth Development Initiative. Cuunfaa Kitaabaa–002 Hawi Anoletiin. 
Kaayyoo Ijoo Kitaabichaa: Kitaabni kun kitaabota akka
Adduunyaatti baay’ee jaalatamaniifii namoota hedduun dubbifaman keessaa isa tokko. 
Kitaaba kana carraa argattee dubbisuu keetiif baay’ee gammaduu qabda.
Kitaaba kana keessatti namoonni Adduunyaa kana gubbaatti waan garagaraatiin sadarkaa ol’aanaarra gahan amaloota akkamii akka qaban, waan addaa
maal akka hojjataniifii naamusawwan / amalootni / barmaatileen/ jireenya isaanii keessatti hordofan ifatti lafa kaa’ameera. 
Naamusawwaniifi Amaloonni ykn barmaatileen kunneen akka salphaatti jireenya keenya keessatti hojiirra oolchuu kan dandeenyuu fi suuta suutaan ittiin of jijjiiruudhaaf kan baay’ee nu gargaaraniidha.
Barreessichi Kitaaba kana barreessuudhaaf barruuwwan 200tti dhihaatan dubbisuu isaas ibseera. 
Maarree, ati waan inni itti xaaree kitaaba tokko keessatti siif dhiyeesse irraa barachuudhaaf carraa argachuun kee sin gammachiisuu? 
Sana caalaammoo Afaan keetin haala gabaabaa kanaan siif dhiyaatuu isaatin hoo carraa qabeessa tahuukee ni irraanfattaa? 
Hin Irraanfatin!
Jechuun eegala cuunfaan kitaabichaa.
Barnootawwan Ijoo Kitaabichaa (Barmaatilee/ Amaloota /Naamusawwan Torban) Akka barreessaan kitaabichaa barreesseti naamusawwan/ amalootni/barmaatileen turban jireenya kee keessatti milkii argachuuf si dandeessisan kanneen asii gadiiti:-
1)Dursii Argami (Be Proactive).
Adduunyaa kana keessatti hammi isaa xinnaatus guddatus dhiibbaa uumuu akka dandeessu beekuu qabda.
Kana godhuudhaaf immoo yeroo hunda waan Adduunyaan siif dhiyeessitu qofaan masakamuun sirra hin jiraatu. 
Ati mataan kee dursitee argamuu, waan sitti dhufuu dandahu tokko dursitee tilmaamufi irra aanuun barbaachisaadha. 
Miira kee to’achuuf aangoo guutuu qabda. 
Waan namni si miidhuu/ sirratti hojjatuuf yaalu, caalaa akkaataa ati waan sana ittiin hubattuutu murteessa. 
Waan namni siin jedhe to’achuuf aangoo dhabdus waan si godhan saniin miira kee miidhuu dhabuuf garuu aangoo guutuu qabda. 
Waan namni si aarsuuf jecha dubbate, ati guutumaan guututti ofirraa qolachuu ni dandeessa. 
As biratti Geengowwan Ilaalchaa ( Circles of Attitude) lama siif qooduun barbaada:-
A)Wantoota Ati To’achuu Hin Dandeenye (Circle of Influence) – Wanti geengoo kana keessaa; waan ati guutumaan guututti to’achuu hin dandeenyedha. 
Fakkeenyaaf namni tokko yoo ganamaaf galgala si dallansiisuuf waan kee dubbataa oole, yoo maqaa kee balleessuuf yaalaa oole, yoo si miidhudhaaf shira xaxaa oolee bule, ati nama sana afaan qabuu/yaada isaa sana dirqisiistee dhiisisuu hin dandeessu. 
Hanga fedhe yoo dute qarriffaa isaa irraa cabsuu hin dandeessu. 
Tarii adeemsi seeraa akkuma jirutti ta’ee jechuu kooti. 
Kanaaf waanti qaama biraatiin sirratti raawwatamu kamiyyuu to’annaa keetin ala jira jechuudha.
B)Wantoota Ati To’achuu Dandeessu (Circle of Control) –Wanti geengoo kana keessa jiru hundi waan ati guutumaan guututti to’achuu dandeessudha. 
Akka fakkeenya asii oliitti ilaalletti namni tokko dalagaa si godhatee waanuma kee qaaqaa yoo oole, nama san gurra dhoowwattee, haasaa isaa sana gatii dhabsiisudhaaf, jalaa cal’istee isa salphisuudhaaf aangoo guutuu qabda. 
Maaliif jennaan, aaruu dhiistee waan sanatti baacuu/ nama sanitti kolfitee inumaa ittiin bashannanuudhaaf aangoon guddaan harka kee waan jiruufi. 
Gama biraatiin waan kamuu keessatti ilaalcha akkanaa horachuun barbaachisaadha. 
Waan jireenya kee keessatti si mudatu to’achuu dadhabdus waan si mudate sana akka si hin miinetti keessummeessuun harka kee jirti. 
Egaa maaliif osoo kana gochuu dandeessuu, akkana na godhan jettee aartaree?
Maaliif namni biraa akka si miidhee miidhama keetti gammadu heyyamtaree?
Hin heyyamin!
2)Xumura Waan Hojjettuu Tokko Sirriitti Beekudhaan Eegali (Begin with the End in Mind).
Hojii tokko yoo hojjattu si’a lama akka hojjattu beeki.
Tokkoffaan sammuu kee keessatti wanta hojjattu sana yoo yaaddu, inni lammataa immoo qabatamaan hojii sana yoo raawwattuudha. 
Hammuma ati sammuu kee keessatti waan hojjechuuf deemtu san sirriitti bareechitee beeyte, hojiin isaatis miidhaga. 
Fakkeenyaaf mana ijaaruu/ijaarsisuu feeta yoo ta’e jalqaba sammuu kee keessatti mana akkamii? 
Kan kutaa meeqa qabu? 
Kan dizaayiniin isaa akkamii?
fi wantoota kana fakkaatan sirriitti beekuu qabda. 
Gaafas waan barbaaddu san sirriitti lafarratti dhugoomsitee arguu dandeetta.
Haaluma walfakkaatun jireenya jiraachuu feetus akkasumatti sammuu kee keessatti bareechitee beekuun barbaachisaadha. 
Hammuma sammuu kee keessatti waan feetu san sirriitti beekuu dandeessu, qabatamaanis hojiitti geeddaruu dandeessa waan ta’eef. 
Barreessaan kitaabichaa as biratti waan tokko akka goonu gorsa nuuf Kenna. 
Innis jireenya keenya keessatti Kaayyoof Galma jiruu keenyaa(Personal Mission Statement) akka barreessinuudha. 
Mee nama akkamii tahuu feeta? 
Boru gaafa Adduunyaa kanarraa boqottu nama akkamii jedhamtee yaadatamuu feeta? 
Mee waan kana waraqaa irratti katabi, of gaafadhu! 
Gaafas waan hojjattu hunda saniin walqabsiistee hojjachuudhaaf siif mijata.
3)Waan dursa hojjachuu qabdu dursa hojjadhu( Put first things First).
Hojii hojjettu tokko madaala lamaan ilaaluun murteessaadha. 
Tokkoffaan Barbaachisummaa hojii sanii yommuu ta’u inni lammataa immoo hammam dalagaan sun ariifachiisaadha isa jedhuudha. 
Bu’uura lameen kanaan barreessaan kitaabichaa hojiiwwan namni hojjetu/ hojjechuu qabu kallattii afuriin lafa kaa’a:-
I)Hojii Baay’ee Ariifachiisaaf Baay’ee Barbaachisaa (Very Urgent and Very Important).
II)Hojii Baay’ee Barbaachisaafii Kan Ariifachiisaa Hin Taane (Very Important But Not Urgent).
III)Hojii Baay’ee Ariifachiisaa ta’ee kan hammas hunda barbaachisaa hin taane ( Urgent but Not Important).
IV)Hojii Arifachiisaas hin taane, Kan barbaachisaas hin taane ( Neither Urgent Nor Important)  Waan yeroo qofa namarraa gubu.
Hojiin namni hojjetu kamiyyuu isaan kanaan ala miti. 
Sa’aatiin ati guyyaa guyyaan hojiirra oolchitu hojiiwwan afran kanneen keessaa tokko keessatti ramadama. 
Afran kanneen keessaa nuti isa lammataa irratti xiyyeeffannee hojjechuu danda’uu qabna. 
Maalif yoo jenne, dalagaan tokko hojjatamuun isaa barbaachisaa yoo ta’e hamma inni barbaachisummaan isaa ariifachiisaa tahee yeroon nutti dhiphatutti eeguun barbaachisaa miti. 
Kanaaf, waan hojjatamuu qabu yeroodhaan yoo kan hojjannu ta’e ofis dhiphisuu irraa akkasumas yeroo keenyas haala hin taanen qisaasuu irraa of tiksina jechuudha. 
Haaluma walfakkaatun jireenya keenna keessatti wantoota barbaachisoo hin taanefii kanneen ariifachiisoo hin taane kamiyyuu irraa fagaachudhaan yeroo of jalaa gubnu hir’isuunis baay’ee barbaachisaadha.
4)Kophaakee Moo’uf Hin Yaalin (Think Win Win).
Hariiroo namaan waliin qabdu keessattis ta’e waanuma kamuu keessatti kophaa koon moo’ee argamuu qaba jedhanii yaaduun barbaachisaa miti. 
Hamma dandeessu fedhii kee qofa osoo hin taane fedhiin nama/ qaama kan birootis akka guuttamuuf waan dandeessu gochuuf yaali. 
Yoo tokko mo’ee waan hunda ofumaa argachuudhaaf fiigu walitti bu’iinsi, walitti mufachuunifii rakkoowwan adda addaa mudachuu malu.
Kana hambisuudhaan, ofiifis, nama kan birootifis yaadun gama tokkoon michoonni keenna akka baay’atan gama birootiin immoo nutis gammachuudhaan hawaasa keenna waliin akka jiraannu nu gargaara. 
Fakkeenyaaf namni waa daldalu tokko maamila horachuu yoo barbaade waan gaarii dhiyeessuu qofa osoo hin ta’in fedhii fi miira maamila isaa san beekuu fi fedha san guutuu danda’uu qaba. 
Gaafa fedhii keenna malee jennee fedhiif miira maamila keennaa irraanfanne boru maamilli keenna nu gatee nama meeshaa nuti gurgurru nurraa bitu akka dhabnu taasisa. 
Kun immoo kasaaraa daldalaa akka nutti fidu dagachuu hin qabnu.
Fakkeenyuma kanaan waan hunda keessattuu goggooginsaf ofittummaa ofirraa fageessudhaan waan nuufis qaama kan birootifis toluu dandahurratti xiyyeeffachuun faayidaa guddaa nuuf qaba. 
As biratti yaada baay’ee na ajaa’ibe tokkon siif qooda. 
Innis waa’ee ‘Herrega Baankii Miiraati’. 
Herrega baankii kanaan barreessaan kitaabichaa “Emotional Bank Account” (Herrega Baankii Miiraa) jedha. 
Yaadrimeen isaa Herrega Baankiitiin walfakkaata. 
Hariiroon ati namootaan waliin qabdu akka waan kuusaa maallaqa baankii miira keetiiti. 
Yeroo kee fudhattee yoo waan gaariidhaan kunuunsite qabeenyi ati herrega san keessaa qabdu ni dabala. 
Yoo miira kee toohachuu dadhabdemmoo herregni kee garmalen hir’ata. 
Hariiroo Jireenyaa namootaan waliin qabdu keessatti waadaa kee eeguun, dhugaa dubbachuun, iccittii eeguun, goggogdummaa ofirraa fageessuun, waan an jedhe malee jechuurraa of eeguun, jechoota miira namaa eegan
fayyadamuun akkasumas namoota hubachuudhaaf yaalii godhuun qabeenyi nuti Lakkoofsa Herreggaa Baankii Miiraa keenna keessaa qabnu akka dabalu godha.
Adaduma faallaa kanaatiin socho’uu eegalluunis qabeenyi nuti herrega keenna keessaa qabnu ni hir’ata.
Kanaafuu hamma dandeette hundaan Herrega Baankii Miira Keetii keessatti qabeenya guddaa kuufadhu.
Qabeenyi ati kuufatte kun immoo jireenya kee keessatti akka baay’ee si fayyadu hin shakkin.
5)Namoonni Akka Si Hubatan Barbaaduu Keetiin Dura Namoota Hubachuuf Yaali(Seek First to Understand, then to be Understood).
Barreessaan kitaabichaa guyyaa tokko osoo konkolaataa uummataa yaabbatee deemu, abbaaf ilmi konkolaataa sana keessa seenan. 
Ilmi namticha sanii konkolaataa keessatti akka malee booye. 
Abbaan mucaa sanii garuu homaa hin dubbanne. 
Boodarra barreessaan kitaaba kanaa abbaa mucaa saniitti aaree “abboo mucaa kee nurraa cal’isiisi” jedheen. 
Yeroo kana abbaan mucaa barreessaa kanatti siqee, “dhiifama naaf godhi”, waanan godhu wallaaleeti amma harmeen isaa duutee awwaala irraa deebi’aa jirra jedhee itti hime. 
Yeroo kana barreessaan akka malee rifachuu isaa dubbata. 
Al tokko tokko hubatamuudhaaf yaaluun qofti gahaa miti. 
Namni tokko waan godhu tokko ( badaas tahee gaarii) maalif godha jedhanii hubachuuf yaaluun barbaachisaadha.
Namaan waa baad tokko jechuu keenyaan dura nama sana garaa guutudhaan hubachuuf yaaluun baay’ee barbaachisaadha. 
Akka ogeeyyiin haasaa (communication experts) jedhanitti jechoonni ati afaan kee keessaa baafattu haasaa guutuu ati taasistu keessaa %10 qofa fudhatu. 
Sagaleen keenya 30%, haasaan qaamaa ( body language ) keenya %60 fudhata. 
Kanaaf jecha afaan keenya keessaa baasnu qofa osoo hin ta’in wanti hundi walitti ida’amee dhaamsa nuti feenu dabarsuu isaa mirkaneeffachuu danda’uu qabna.
Haaluma wal fakkaatuun namni biroos yoo nutti haasa’u waan afaan isatii ba’u qofa osoo hin ta’in waan hunda waliin xiinxallee hubachuun barbaachisaadha. 
Namni tokko osoo Imimmaan ija isaa keessaa dhangala’u har’aa baay’ee gammadeera osoo jedhee hammam dhugaadha?
Dhugooma hin qabu. 
Kanaafuu akkuma waan onnee keessa jiruufi miira keenna isa haqaa namni akka nu hubatu feenu nama kan birootis akkasitti hubachuun barbaachisaa tahuu isaa hubachuun murteessaadha.
6)Tumsa Horadhu (Synergize).
Akkuma asii olitti argine hundi keennayyuu akkaataa waan tokko ittiin hubannu qabna. 
Garaagarummaan akkanaa kuni rakkoo tokkos hin qabu. 
Garaagarummaa jiru kana garuu akka ciminaatti walitti finnee, iftoominaafi garaa qulqulluudhaan waan waliif nu galchurratti cichinee galma waliinii tokko bira gahuu ni dandeenna. 
Gaafas wanti nuti tokko tokkoon fiignee milkeessuf yeroo dheeraa nutti fudhatu yeroo gabaabaa keessatti akka xumurru nu dandeessisa. 
Dalga walirratti duulufii faallaa walii dhaabbachurraas waliin taanee rakkoo waliinii furachuudhaaf carraa guddaa nuuf uuma.
Gaafa namoonni ilaalcha akkanaa horatan inni tokko isa kan biroo karaa walakkaa caala deemee hubatuuf yaalii godha, ija nama kaanitiin miira nama/qaama sanaa hubachuuf yaala. 
Gaafas waldhibdeef garaagarummaan jidduu lameen jirtu dhiphatti. 
Gaafa sun dhugoomu irree walii ta’uudhaan waan nu hunda rakkisu irra aanna jechuudha.
7)Of Haaromsuu Hin Dagatin (Sharpen the Saw ).
Qabxiilee murtessoo asii olittii eraman kanneen dhugoomsudhaaf qabeenya kee guddaa ati qabdu tiksuun immoo dirqama keeti. 
Qabeenyi guddan sun immoo sihuma mataa keeti. 
Yeroo of jijjiirtee kaayyoof yaada kee galmaan gahuudhaaf carraaqxutti kallattii afuriin madaala kee eeguu qabda. 
Tokkoffaan Qaamaan (Physically), Lammaffaan Miira Keetin ( Emotionally), Sadaffaan Sammuu keetiin (Mentally), Afraffaan immoo Amantii ( Spiritually).
Qaamakee – Sochii qaamaa godhuudhaan, Boqonnaa fudhachuudhaan, Nyaata keetis sirnaan nyaachudhaan haaromsi.
Miirakee – Namoota waliin jiraattu fi hawaasa keessa jiraattu waliin hariiroo gaarii uumudhaan haaromsi.
Sammuukee – Barachuudhaan, Dubbisuudhaan, Barreessudhaan akkasumas barsiisudhaan haaromsi.
Amantaakee – Uumaa Rabbii dinqisiifachuun, amantaakee hordofuudhaan; Kophaa kee teessee of dhageeffachuudhaan, waaqa/Rabbiin kadhachuun ,Salaatuu /Sagaduudhaan, meditation gochuun, Tajaajila bilisaa kennuudhaaniifi wantoota kana fakkaatan godhuudhaan of haaromsi.
Xumurarratti, Ammas Baga Gammadde! 
Kitaabni ati dubbistee xumurte kun kitaaba baay’ee jaalatamaa fi kan namootni hedduun dubbisanii ittiin of jijjiiran akka ta’e beeki. 
Kitaaba kana dubbisuu keetiin waan hedduu akka baratte an shakkii hin qabu.” Jechuun xumurame cuunfaan kitaabichaa. 
Egaa barruu kana dubisuun kee Misoomaaf akka ta’u hawwa Ilaalchi Misoomaas.
Sharafni jijjiirraa maallaqaa kan ibsudha. 
Maallaqni ammoo qarshii namootni ittiin waantota bitanii gurgurataniidha. 
Maallaqni walii galtee namootaa irratti hundaa’ee waantota garaa garaa irraa kalaqama. 
Maallaqni waraqaa fi sibiila garaa garaa akkasumas albuuda barbaachisoo ta’an irraa tolfamuu kan malu ta’uu isaati. 
Haa ta’u malee maallaqni hundi walqixa kan sharafamu miti.
Maallaqni walii galtee namootaa fi barbaachisummaa irratti hundaa’ee gatii garaagaraan sharafama. 
Fkf maallaqni albuuda akka meetii fa’a irraa tolfamu barbaachisummaa albuudichaa irratti hundaa’ee gatii olka’aan sharafamuu mala.
Seenaa keessatti mi’eessituun akka amoolee fa’a maallaqa ta’anii tajaajilaa akka turanitu himama.
Yeroo ammaa garuu namootni addunyaa irratti maallaqa waraqaa fi sibiila garaa garaa irraa tolfaman fayyadamu. 
Kun ammoo sababa haala salphaa ta’een itti fayyadamuun danda’amuuf ta’uu isaati. 
Haala kanaan biyyotni garaa garaa maallaqa dhuunfaa isaaniitti fayyadamu. 
Maallaqni biyyi tokko itti fayyadamtu akkuma siyaasa biyyattiitti jijjiiramuu mala. 
Fkn maallaqni biyyi Itoophiyaa bara mootummaa Haayila sillaassee itti fayyadamaa turte bara dargii jijjiirameera. 
Kunis akkuma siyaasa namoota biyyicha bulchaniitti sababa qaba.
Sharafni qarshii biyya keessaa fi alaatti garaa garummaa qaba. 
Fknf qarshiin abbaa dhibbaa tokko biyya keessatti qarshii abbaa tokkoo dhibba tokkotti sharafama. 
Gama biraan qarshiin biyya Itoophiyaa keessatti 100(100ETB) sharafamu yeroo ammaa qarshii biyya Ameerikaa sadii (3USD) hin guunneen sharafama. 
As biratti waanti hubatamuu qabu sharafni qarshii abbaa 100 tokko Itoophiyaa keessatti qarshii abbaa 1 dhibbatti yeroo mara kan sharafamu ta’uu isaati. 
Sharafni biyya alaa garuu yeroo yerootti dabaluu ykn hir’achuu ni mala. 
Kun ammoo sababa garaa garaa irratti hundaa’eeti.
Maarree dabaluu fi hir’achuun sharafa biyyoottan alaa kun dhimma ijoo Ilaalcha Misoomaa ti. 
Isumatu jireenya namootaa qaalessuu fi fooyyessuu irratti argama.
Yeroo ammaa kana addunyaa irratti biyyoottan dinagdeen kufoo ta’an keessatti daballiin sharafa alaa mataa dhukkubbii cimaa ta’ee gidirsaa jira.
Akkamitti? Kan jedhuuf deebiin akka armaan gadiiti ibsamuuf yaalameera.
Biyyi tokko waan feetu argachuuf bituu ykn oomishuu qabdi. 
Mootummaa fi namootni daangaa biyyichaa keessatti argaman hundi waanta fedhan argachuun dirqama jireenyaati. 
Fknf waantota akka:- konkolaataa, meeshaalee ijaarsaa, meeshaa waraanaa, soorata garaa garaa, meeshaalee ijaarsaa, boba’aa garaa garaa, meeshaalee elektrooniksii fi kkf.
Dabalataan meeshaalee qonnaa, huccuulee fi faaya garaa garaa, meeshaalee yaala fayyaa fi daawaa fa’a ta’uu mala.
Maarree egaa waantotni barbaachisoon kunniin yoo biyya ofii keessatti hin oomishaman ta’e, biyyoottan alaa irraa bitachuun dirqama jechudha.
Biyyoota alaa irraa bitanii galchuuf ammoo sharafa biyya alaa(forein currency) argachuu qabu. 
Fknf Itoophiyaan yoo Xiyyaara biyya Ameerikaa irraa bitachuu feete doolaara Ameerikaa xiyyaaricha bitu qabaachuu qabdi. 
Doolaara kanas karaa lama argachuu dandeessi. 
Inni tokkoffaan yoo albuudaa fi oomisha garaa garaa gabaa alaatti gurgurattee doolaara argatteedha. 
Inni lammataa ammoo yoo doolaara barbaadamu hin qabdu ta’e birrii gara doolaaraatti sharafachudha. 
Mala lammataa kanaan doolaara argachuun gatii doolaara sharafamuu ni qaalessa. 
Kunis barbaachisumaa birriin Itoophiyaa Ameerikaaf qabu irratti hundaa’uu dabalata. 
Birriin Itoophiyaa Ameerikaaf kan fayyadu yoo waantotni barbaachisoon Itoophiyaarraa bitamu jiraateedha. 
Kanaan alatti birriin Itoophiyaa biyya Itoophiyaa keessatti malee biyyoota alaa biratti fayidaa hin qabu. 
Kanaafuu biyootni alaas yoo Itoophiyaa keessatti oomisha isaanii birriin gurguratanis dirqama gara sharafa biyya alaatti jijjiirrachuu qabu. 
Fknf waa’ee gabaa gurraachaa(black market)19 ni beekta ta’a. Gabaa
gurraachi; -gocha daldaltooni muraasni karaa alseerummaa(kontoroband) ta’een bitanii gurguran kan ibsuudha. 
Gabaa gurraachi kun sharafa alaa qaalessuu keessatti ga’ee guddaa taphata. 
Haala kanaan namootni oomisha biyya alaa karaa seeraan alaa fidanii Itoophiyaa keessatti birriin gurguratu.
Garuu oomisha birriin gurguratan sana biyya alaatii bitanii fiduuf birrii ittiin gurguran sana gara sharafa alaatti jijjiiruun dirqama. 
Kanaafuu sharafa alaa argachuuf gatii isaa dabalanii birriin bitatu.
Fknf yoo baankiin Itoophiyaa doolaara tokko birrii 35 kan sharafu ta’e isaan sun ammoo yoo xiqqaate birrii 36n sharafu. 
Gochi kun ammoo namootni akka baankii Itoophiyaa dhiisanii gabaa gurraachaan sharafataniif haala mijeessa. 
Egaa haala kanaan doolaara silaa baay’inaan Itoophiyaan baaankii ishee keessaa qabaachuu maltu ni xiqqata.
Kun ammoo gatiin doolaaraa akka daran dabalu taasisa. 
Haala kanaan gatiin doolaaraa Itoophiyaa keessatti rakasuuf doolaarri hanga barbaadamuun baankii Itoophiyaa keessa jiraachuu qaba jechudha.
Rakkoo qaala’iinsa doolaaraa kana furuuf malli tokkoffaan oomisha sharafa alaa argamsiisu heddumminaan oomishuudha. 
Inni lammataa ammoo rakkoo gabaa gurraachaa kana hanga danda’ameen hir’isuudha. Gochi kun lammilee hunda kan ilaallatudha. 
Ta’uu baannaan jireenyi akkuma qaala’etti kan itti fufu ta’uu isaati. 
Kun sababa waantota lammileen bitanii itti fayyadaman baay’een gabaa alaa irraa bitamuufidha. 
Gama kan biraan, oomishni biyya alaatii bitaman yoo qaala’an, kanneen biyya keessatti oomishamanis ni qaala’u.
Fknf; qotee bulaan oomisha alaa dhufe bitachuu kan danda’u yoo omisha oomishe gatii wal simuun gurgurateedha. 
Egaa waa’een qaala’iinsa sharafa alaa(forien currency)kun dubbii laayyoo miti.
Yeroo ammaa kana biyyootni addunyaa hundi oomisha isaanii gabaa addunyaaf dhiyeessaa jiru.
Namootni addunyaa ammoo oomisha filatamaa barbaadanii bitatu. 
Haaluma kanaan biyyoottan addunyaa wal-dorgommii daldalaa gochaa jiru.
Addunyaa irratti doolaarri waalta’uun kanumaafi.
Waldorgommiin daldalaa addunyaa irratti taasifamu kun ‘Giloobaalaayizeeshin’ (Globalization) jedhamuun beekama.
Giloobaalaayizeeshiniin kun dureessota biratti fudhatama argatus, biyyoota hiyyeeeyyii miidhuu isaatiin ammoo ni komatama.
Akkuma yaadatamu ijoon dubbii Ilaalcha Misoomaa keessatti kaafamaa turan, irra jireessaan ilaalcha namootaa irratti kan xiyyeeffatanidha.
Fakkeenyaaf :- Qaroominaa, qabeenyaa fi misoomaa, dursuu fi durfamuu, hiyyoomuu fi sooromuu, soorachuu fi dhiisuu, lubbuu fi jiraachuu, amanuu fi mormuu, hogganuu fi hogganamuu fi dinagdee fa’a hunda haala ilaalchaa namootaatiin ilaalaa turre. 
Ilaalchi ammoo beekumsa fi shaakala namootaa wajjin hariiroo kallattii akka qabus kan dagatamu miti.
Gabaabumatti ilaalchi waantota baay’ee akka misoomsuu fi mancaasuus hubannee jirra. 
Kan barbaachisu garuu misooma. 
Mitiiree? Kanaafuu ilaalchis isa mancaasu osoo hin taane isa
misoomsutu filatama. Eeyyen kanumaafi, kan
Ilaalchi Misoomaas Ilaalchaa fi Misooma irratti xiyyeeffate. 
Yoo ilaalchi misoome waanti hundi misoomuu mala ilaalcha jedhun ilaalcha namootaas ilaale. 
Maarree kanumaaf dubbistootnis ilaalcha isaanii akka ilaalaniif fedha horate.
Ta’uu baannaan, rakkoo mudachuu malus ilaalchumaan ilaalee hubate. 
Amanuu fi dhiisuun kan abbaati. 
Akkuma yoo fedhan dursuu yookaan durfamuu fedhanitti.
Tarii namni barruu kana dubbise ibsa“namni ilaalchuma isaatiin durooma ykn hiyyooma” jedhame sana mormuu mala. 
Mormuu fi amanuun mirga jedheera. 
Innis ilaalchuma waan ta’eef.
Eeyyen waanti warqee fakkaatu hundi warqeedha jedhanii amanuun mirga. 
Garuu warqee ta’uu fi dhiisuun isaa walnama shakkisiisus hubatamuun isaa hin oolu. 
Qorannaan waanti dhugaa fakkaatu soba ta’uu akka malu ni hubatu. 
Waanti soba fakkaatus dhugaa ta’uu akkuma malu jechuudha.
Namni waanta barraa’e dubbisu kamuu waanta barraa’e hunda amanuu dura qorachuu akka qabus Ilaalchi misoomaa jabeessee deggera. 
Eyyen atis yoo tarii ibsa isa“namni ilaalchuma isaatiin durooma ykn hiyyooma” jedhu sana amanuu dhabde badii hin qabu. 
Mormiin siquunnamutu yoo ati ragaa malee mormiteedha malee. 
Ragaan ati mormiif dhiyeeffattus beekumsa qorannoo irratti hundaa’e ta’uun isaa ammoo dirqama.
Namootni baay’een yeroo waa morman beekumsi isaan akka ragaatti dhiyeeffatan tarii beekumsa amantaa ta’uu mala. 
Kunis caqasa kitaaabbilee amantaa faa bu’uureffata. 
Waanti hubatamuu qabu garuu kitaabbileen amantaa akkuma maqaan isaa ibsu amantaadha. 
Inni amanuu fi mormuudha.
Ragaan Ilaalcha Misoomaa amansiisu garuu ragaa isa beekumsa qorannoon mirkanaa’uuti. 
Sababni isaa namootni ilaalcha misoomaa dubbisan namoota amantaa garaa garaa qaban ta’uu waan malaniifi.
Egaa Ilaalchi Misoomaa ilaalcha amantaa shakkuu malee kan hin amanne ta’uu isaati. 
Innoo saayinsii bu’uureffata. 
Saayinsiin namoota dhugaa barsiisuu fedha, malee garee woyii hin filatu. 
Eeyyen inni sanyii, siyaasaa fi amantaa irraa bilisa jechuu kooti.
Ilaalchi Misoomaa kanaaf saayinsii bu’uureffachuu filate. 
Ilaalcha namootaa irrattimmoo xiyyeeffate. 
Ilaalcha qorachuuf ilaalcha namootaa ilaaluun dirqama. 
Dirqamuma ilaalcha namoota hundaa ilaaluu kanatu ilaalcha amantaas ilaalchise. 
Kunis sababa namootni baay’een ilaalcha isaanii amantaa isaanii irraa argataniifidha.
Namni tokko ilaalcha ittiin:- kun sirriidha! 
Kun sirrii miti! Kun ni ta’a!, 
kun hin ta’u! kun gaariidha!
Kun gadheedha! Kun jaallatamaa dha! Kun jibbamaa dha! Nan durooma! hin duroomu! 
Kun cubbuudha! Kun qajeelaadha! 
fa’a jedhee ilaalu amantaa irraa argachuu mala. 
Ilaalchuma akkasii kanafaadha kan Ilaalchi Misoomaas ilaale.
Akka Ilaalchi Misoomaa ilaalee argetti amantaa qofaan misoomuun shakkii uuma. 
Amantaan qorannoon hin mirkanoofne soba ta’uu mala. 
Fknf ilaalcha amataaleen qaban muraasa haa fudhannu.
Kanas Kiristaanummaan kan ibsu namoota kan:- mootii, ogeessa, badhaadhaa fi dursaa fa’a taasisuwaaqa qofa akka ta’edha.
(2Seenaa Baraa 1:1-16),
(Isaayaas 45:3) fi (Roomee 13:1-5). 
Isilaamummaanis: namootni yoo Allah(waaqaaf) akkasumas ergamaa Allah (Muhaammadiif) abboomaman qofa sooressa ta’uu akka danda’an ibsa.
(Sura 7:94-97) fi (Sura tul Annaas 4:89-91). Egaa ilaalchi kun sirrii ykn miti jedhanii amanuu fi murmuu gaafata. 
Kun saayinsii miti, amantaadha. 
Amanuu fi dhiisuun ammoo mirga jedheera.
Egaa amma dubbii goolabuufani. 
Garuu dursa asiis achis qaroominni akka jiru ammas irra deebi’een siyaadachiisuu fedha. 
Eeyyeen qaroominni asis achis inuma jira. 
Tarii garaa garummaan uumamu, gaaffii ’Qaroominni maali? 
ykn maaliin ibsama?
jedhu deebisuu irratti yoo ta’ee malee. 
Argannoon garaa garaa gama astroonoomiin ibsaman, tasa waaqaarraa lafa hin dhoofne. 
Xiinxala beektotaa fayyadamuun kanneen argamanidha malee.
Argannoowwan kunniin uumama (natural) qorachuun, kanneen namootni biyyoota garaa garaa biyyaa isaaniif ykn addunyaaf gumaachaniidha. 
Namootni dhaha hedan, hunda ta’uu baatanis, kanneen ga’ee guddaaa taphacha turan muraasni ni jiru. 
Namootni qaqqaaliin kunniin baay’een isaanii sababa ilaalchaf jecha tuffatamaa kanneen turanidha. 
Fknf; namootni akka Albert Einistien hiriyyaa hin qaban turan. 
Garuu bu’aa guddaa addunyaaf gumaachaniiru.
Beektotni oromoo Ayyaantuu(Qaalluu) jedhamuun beekamanis, qaroomina uummata oromoo keessati ga’ee guddaa kanneen taphachaa turaniidha.
Garuu maqaan isaanii hagasmara hin leellifamne.
Inumaayyuu amantaa alaa dhufeen namootni macha’an beekaa oromoo kana tuffachaa jiru. 
Tarii kunis qaroomina ta’uu isaati! 
Isaan macha’an kunniin amantaa qofaan miti kan machaa’an.
Siyaasa isa itti fakkeessaaf isaaniif boocames, akka qaroominaatti dhuganiitu machaa’anii sirbaa jiru.
Oromoon osoo akka har’aa lafti isaa ciccitee hin sararamin dura, ganda hin turre. 
Bal’ifachuuf malee foxxoquufis yaalii hin goone. 
Oromoon Oromoo akka isaatii dhiifnaan hormayyuu akka itti Oromoomsan ni beeka ture. 
Oromoon durii isa akka har’aa daangaa eenyu isaaf sarare osoo hin hubatin sirbu kan hin turre jechuu kooti. 
Waanti hunduu dandeettii, xiinxala, jaalalaa fi haqaan murteeffama ture. 
Eeyyen ofittummaa, arrabsoofi jedhi jedhiin hin murteeffamu ture. 
Inni har’aa kun ilmi abbaatti hin baane eessaa akka dhufe anaaf hin galle. 
Yoo jedhi naan jettemmoo Oromoon ergataa malee ergamaas hin turreem.
Biyyootni ilaalchaan qaroomanii misooman baay’een isaanii qabeenya hormaa malaan ofitti dabalu malee narraa achi citi hin jedhaniim.
Kanumaaf jaalala fi gargaarsa woyii fakkeessanii faa dubbii eegalu. 
Waan hunda kan dursu jaalala akka ta’e gadi fageessanii xiinxalu. 
Jibbamaa ykn bulguu of fakkeessanii nama dhuunfachuun kan hin malle ta’uus bareechanii beeku. 
Akka nama maraateetti of beeksisuun maqaa ofiitti cilee dibuu dha. 
Maqaan bannaan ammoo dubbiin baddeetti.
Oromoon maqaa bades hin qabu ture. 
Namoota waliin jiraachuu keessattis jaalalaa fi haammachuun beekama. 
Diina caalaas fira isaatu baay’ata. 
Wolii isaa ajjeesuun hafnaan diinayyuu garmalee hin miidhu ture. 
Ajjeesaafi ajeessaan maqaa ormootiin daldalu eessaa akka bu’e naaf hin galu.
Egaa dhaamsa koo dhageesse dhaga’i ati firakoo!
Hubadhu!Dubbiifi gochi beekaa irraa qofa bareeda.
Eeyyen atis ta’i beekaa Bareechi gochafi dubbiikee!
Hin ta’in maaloo ati doofaa ykn wallaalaa woyii!
Doofaan waan badeen maqaaf dhugaa balleessa.
Ati cilee hin dibin eegadhu maqaa keef kan sabaa!
Eeyyen dursii beekaa ta’i Qori waan hundumaa!
Gadi fageenyaan ilaali hubadhu ati irraafi jalasaa!
Yoo sana goote mormii maaliin qaba akkati dursitu.
Anoo shikkii hinqabu sirraa,eeyyeen simatu dursa!
Uffeeka!dhibeen koos fayye silaa, isatuu nahuqqisa.
Gurri kooyyuu kanumaaf guungumee natti uursa.
Kanaafan dursi! Beekaa ta’i! ofkali!jedhee sieebbisa.
Eeyyen atumti dursi! Yoo ati dursitun anis dursaa!
Ulfaadhu! Xumureera.
Boqonnaa kana keessatti maalumma afoolaa, gosoota afoolaa, maalummaa malleen dubbii, gosoota malleen dubbii, faayidaaalee malleen dubbiitiifi qorannoon barruu walfakkii sakatta'amaniiru.
Afoola jechuun muuxannoo hawaasni tokko jiruufi jireenya isaa keessatti isa muudatu akkasumas wantoota adda addaa kan isaan kalaqan kan hammatu jechuudha. 
Dhimmoonni kunis dhalootaa gara dhalootatti afaaniin darbaa kan dhufee ammas darbaa kan jiruudha.
Maalummaa afoolaa irratti hayyoonni hiika garaagaraa kennaniiru. 
Addunyaa (2014:166) waa‟ee afoolaa haala kanaa gadii kanaan ibsa.
Afoolli ogummaa (wisdom)labata tokkoo kan biraatti afaaniin darbuudha. 
Fayyadama afaanii kan ilmi namaa uumaa, uumama, beekumsa natoofi baranee ittiin hubatuufi ibsu jechuunis ni danda‟ama.  
Kanamalees, sochii miiraafi sammuu isaa keessatti lubbuu godhate miidhagina uffachiisee bifa qindaa‟ina qabuun kan dhiheessu sammuu kan dammaksu, miira kakaasee kan sissi‟eessu, hojii uumee ta‟uun isaas ifa” jechuun barreesseera.
Yaada barreeffama kannaarra wanti hubatamu, afoolli dhalootaa gara dhalootatti afaaniin darbaa kan dhufe ta‟uusaatu hubatama. 
Kanamalees, afoolli jiruufi jireenya hawaasaa keessatti wantoota darbe kuusaa hawaasaa keessaa baasuun isa ammaa waliin kan wal-madaalchisuuf ooludha.
Gama biraan immoo, wantoota sammuu dhala namaa gammachiisuu danda‟an akkasumas, miidhagina addaa gonfachuun kan sammuu ilma namaa sissi‟eessu akka ta‟e kan hubatamuudha.
Kanaafuu, afoolli faayidaa adda addaa qaba jechuudha. 
Girmaafi kaawwaan (2001 :42) faayidaa afoolaa akkasiin ibsu.
Afoolli haala jireenya hawaasa tokkoo murteessuufi kuufama beekumsaa kan fuulduratti hawaasa fuudhee deemu ta‟uu isaa hubanna. 
Hawaasni afoola isaatiin muuxannoo, jiruufi jireenyaa, duudhaafi rakkina isa muudate ittiin ibsata. 
Kana malees, muuxannoo hawaasni dur keessa darbe isa amma jiruuf malli ittiin qaqqabu afoolani. 
Kana jechuun, afoolli aadaa ummata tokkootti lubbuu horee umurii dheeraa akka qabaatu taasisa jechuudha.
Hawaasni tokko seenaa akkamii keessa darbee akka dhufe adda baafachuuf afoolliifi wantoonni isa keessatti hammatamaniin ibsata.
Walumaagalatti hawaasni tokko madda dhaloota isaa yookin haala ittiin wal-hore, hacuuccaa irra gahaa ture, quunnamtii inni hawaasa biroo waliin qabu, hunda kan ittiin dhalootaa dhalootatti afaaniin dabarsu afoolani. 
Kanamalees, afoola keessatti waan of taanuuf, of beekuus nidandeenya. 
Adeemsi of beekuu umrii guutuu namaa wajjin kan jiraatu yoo ta‟eeyyuu, namni afoolaafi uummata isaa beekuun barbaachisaadha.
Afoolli gosoota adda addaa kan qabuudha.
Kanuma sababeeffachuun Yaadannoo (2014:9) afoola bakka addaatti qoodeera. Gosoota afoolaa keessamuraasni armaan gadiitti ibsamaniiru.
2.2.1 Mammaaksa.
Mammaaksi gosoota afoolaa keessaa isaa tokko ta‟ee jecha gabaabaa ogummaa hawaaasaa kan darbeefi kan dhufu karaa miira keenyatti dhagahamuun kan ibsuudha. 
Kanamalees, mammaaksi dubbii fixuufi fiduu kan danda‟uudha. 
Kana jechuun namni tokko haasawa tokko eegaluuf mammaaksatti dhimma baha.
Akkasumas dubbii eegalame tokko xummuruuf mammaaksi bakka olaanaa qaba.
Kanaafuu, mammaaksi dubbii dheeraa ta‟e tokko yeroo gabaabaa keessatti walitti cuunfee kan ibsuudha.
Yaadannoo (2014:17) dhimmoota mammaaksa keessatti xiyyeeffannoo argachuu qaban haala armaan gadii kanaan ibsa.
Mammaaksi yeroo itti mammaakamu qaba. 
Waan mammaakamuufi qaba. 
Kunis haasaan haasa‟amaa jiruufi mammaaksi mammaakamu kan walcimsu ta‟uu qaba. 
Kana jechuun mammaaksi yeroo gaddaa, gammachuu, waldhabbii yookin tuffii yaada keenya karaa ifaa, gabaabaafi qulqulluu ta‟een
ibsuuf nu gargaara. 
Kanaafuu, jechoonni akka gaabbii, jaalala, gadda, gammachuu, obsa, ergaa mammaasati.
Yaada armaan olii kana keessatti mammaaksi mata-duree dubbii wajjin kan deemuufi waan dubbatamaa jiru wajjin kan wal-fakkaatu ta‟uu qaba. 
Kana jechuun immoo mammaaksi mammaakamu sun dubbii haasa‟amaa jiru sana wajjin wal-simuu qaba. 
Kanamalees, hiika mataasaa danda‟e kennuu qaba jechuudha. 
Fakkeenyaf: “Aak jedhan waa tufan, mammaaksan waa himan” jedhan. 
Mammaaksa kanarraa kan hubatamu, namni tokko akkuma itti dhufetti mammaaka osoo hintaane dhimma yookin dhaamsa wayii dabarfachuu qaba jechuudha. 
Mammaaksi kunis haala dubbii irratti hundaa‟uun ergaa adda addaa dabarsu. 
Mammaaksi faayidaa baay‟ee qaba. 
Kanuma cimsuun Misgaanuu (2014:49) faayidaa mammaaksi qabu haala kanaa gadiin ibsa.
Mammaaksi qajeelfama yaadni waliigalaatti hawaasa tokko keessatti fudhatama qabuufi yaada jireenya dhala namaafi ilaalcha addunyaa wajjin kan walsimuudha. 
Akkasumas mammaaksi akkuma waliigalaatti to‟annoo hawaasaa shaakaluuf‟ adeemsaafi jecha dhibee guddina yerootti quunnamu. 
Mammaaksi waa‟ee aadaa saba mammaaksichatti dhimma ba‟uu yoo ibsan, gariin immoo seenaa hawaasichaa ibsa. 
Kan caasaa walitti dhufeenya hawaasichaa umriin, gitaan, saalaan, dhimma dubartootaas ta‟ee ijoolleefi haala jireenyaa ibsanis nijiru.
Mammaaksi sammuu namaa keessatti qophaa‟a; namattis dubbatama. 
Kunis mammaaksiifi hwaasni addaan akka hinbaane ta‟uu agarsiisa.
Mammaaksi dhimmoota adda addaa keessatti kan barbaadamuudha. 
Kunis dhimmoota hawaasummaa kamiiyyuu keessatti kan itti gargaaramnuudha. 
Kunis dhimmoota jiruufi jireenya hawaasaa tokkoo keessatti mammaaksi iddoo kamiiyyuu keessatti kan mul‟atuufi yeroo adda addaa keessatti kan dhimma itti bahamuudha. 
Kanaafuu, mammaaksi jiruufi jireenya hawaasaa keessatti golli inni keessa hinseenne waan hinjirreef mammaaksi shoora olaanaa kan qabuudha.
2.2.2 Sheekkoo.
Sheekkoon yookiin durduriin gosoota afoolaa keessaa isa tokko ta‟ee bifa hololootiin kan dhihaatudha. 
Durduriin bifa seenaa fakkaatuun wantoota yeroo dheeraa keessatti raawwatamaniif kan seeneffamuudha. 
As keessatti immoo wantoonni adda addaa haala garaagaraatiin kan dhihaataniidha. 
Kana malees, bineensonni akka dhala namaatti yemmuu isaan gamtaan jiraachaa akkasumas inni tokko isa tokkorratti waan hintaane hojjechuun booda immoo injifatamu kan agarsiisu faatu jira. 
Kun immoo dhalli namaa waan akkanaa kana hojjechuurraa akka of qusatuuf kan gargaaruudha.
Oduun duriin faayidaa adda addaa kan qabuudha. 
Misgaanuu (2014:41) akkasitti ibsa.
Oduun durii gosoota afoolaa keesssaa isa tokko ta‟ee bifa hololoo yookin seenessuutiin kan mul‟atuudha. 
Uummnni Oromoo oduu duriisaatti gargaaramee tokkummaa, jaalala, cimnia, walif yaaduu,waadaa eegee, bilchina, abshaalummaa, waltumsuu, walumaagalatti faayidaa kaayyoo tokkoof waliin dhaabaachuu akka qabu uummata isaa barsiisa jechuun barreesse.
Oduun durii jiruufi jireenya hawaasummaa keesatti waa‟ee dhimmoota siyaasaa, diinagdee, seenaa, duudhaa, safuufi dhugeeffannoo uummata tokkoo ibsuuf
faayidaa guddaa kan qabuudha.  
Dhimmoonni armaan oliitti maqaa dhahaman kun immoo, jireenya guyyuu keessatti kan hawaasa quunnaman waan ta‟eef oduun durii faayidaa guddaa qabaachuusaatu hubatama.
2.2.3 Hiibboo.
Hiibboon akaakuu afoolaa keessaa isa tokko ta‟ee bifa gaaffii deebiitiin kan dhiyaatuudha. 
Akkuma beekkamu yeroo durii osoo barnoonni ammayyaa hin‟eegalamin dura hawaasni Oromoo ijoollee isaa sammuu qaree guddisuuf hiibbotti dhimma bahaa ture. 
Kunis, ijoolleen waan naannoo isaanitti argaman irratti hundaa‟un waan isaan irraa fagoo jiran akka baraniif gargaara. 
Kanaafuu, lakkoofsaafi namoota ollaa isaanii jiran addaan baasanii akka beekaniif hiibboon shoora olaanaa qaba jechuudha. 
Kana ilaalchisee Yaadannoo (2014:103) yoo ibsu: Hibboon afoola Oromoo keessaa isa tokko ta‟ee kan hawaasni Oromoo jiruufi jireenyasaa keessatti yeroo waariifi waaree bifa gaaffiifi deebiitiin ilmaan isaa ittiin barsiisudha. 
Hiibboo gaggeessuuf namoonni lama kan gaaffii gaafatuufi kan deebisaa deebisu dirqama jiraachuu qaba. 
Hiibboon akkaataa itti dhihaatu adeemsa mataasaa qaba. 
Kana jechuun kan gaafatu yeroo gaafatu inni kaanimmoo nidhaggeeffata. 
Kan gaafatame yoo deebisaa wallaalu biyya kennaaf; sana booda arrabsoon arrabsama jechuun ibseera.
Yaada armaan gadiirraa kan hubatamu hiibboon kan taphatamu bashannanuuf qofa osoo hintaane dandeettii yaaduu ijoolleefi daa‟immanii cimsuuf gahee kan qabuudha.
Kanaafuu, daa‟imman hiibboo kan taphatan yoo ta‟e dandeettii waa yaaduu kan gabbifataniidha. 
Gama biraan, hiibboon amala namaas ta‟ee kan wantootaafi akkasumas kan beeyladootaa ijoollee barsiisuuf ga‟ee guddaa kan qabuudha. 
Karaa biroonis, hiibboon barnoota keessatti faayidaa guddaa akka qabuudha.
2.3 Maalummaa Malleen Dubbii.
Malleen dubbii jechuun gosoota afoolaa keessaa isa tokko ta‟ee barreeffamni tokko yookin haasofni tokko sammuu dhalaa namaa keessatti fakkii kaasuun yeroo dheeraaf osoo hin‟irraanfatamin akka turuuf kan gargaarudha.
Yaaduma kana deeggaruun Yaadannoo (2014:83) waa‟ee malleen dubbii akkaataa armaan gadii kanaan ibsa.
Dubbiiwwan qolaa kun sadoommii yookin malleen dubbii jedhamuun beekkamu. 
Maanguddoonni Oromoo durii afaanin yookin barreessitoonni ammayyaa hojiiwwan barreeffamoota akka asoosamaa, diraamaa, walaloo, hololoo, waliin dubbii.
addaa keessatti ijoo dubbii sanii haala mi‟awaafi miira namaa harkisuun yaadan fakkii sammuu keenya keessatti uumanii kan barbaadan xiqqeessuun,kan tuffachuu barbaadan jajuun.
kan abaaruun fedhan eebbisuun salphaatti dagatamuu akka dagatamu hindaandeenyen hubachiisuuf kan itti fayyadaman dubbii qolaa yookin sadoommii jedhama jechuun ibseera.
Malleen dubbii haasawaafi barreeffama keessatti akka itti fayyadamnu kan ibsuudha. 
Kana jechuun maanguddoonni haasawa taasisan keessatti malleen dubbiitti akka gargaaramaniifi wanti dubbatan sun sammuu namaa keessatti osoo hindagatamin akka turuuf akka tajaajilu hubachuun nidanda‟ama. 
Kana biraan, immoo barreeffama ammayyaa keessattis malleen dubbii yaadni barreeffama sanaa dubbistoota biratti akka fudhatamummaafi beekkamtii argataniif akka tajaajiluu hubachuun kan danda‟amuudha. 
Kanaafuu, akka waliigalaatti malleen dubbii barreeffamaafi dubbii keessatti bakka olaanaa akka qabu hubachuun nidanda‟ama.
Hiika malleen dubbiirratti Isaaq (2003:5) Zarihuun (1995:105) wabeeffachuun akkasitti ibsa.
Malleen dubbii dhimma tokko kan ibsu haala galumsaafi hiika jechootaa yookin gaaleewwanii kan barataman irraa bifa adda ta‟een yookin yaada addaafi filatamaa ta‟een cimsee kan ibsuudha. 
Sadoommiin kan uumamu amala, miira, gochaafi haala wajjin wal-dogomsiiisuun, fakkeessuun amala isa tokkoo kan
biroof kennuun yookin jijjiiruufi bakka buusuudhaani jechuun Yaada kanarraa wanti hubatamu malleen dubbii haala adda addaa keessaatti kan itti gargaaramnuufi faayidaa akka qabu hubachuun nidanda‟ama. 
Kunis hiika jechootaa barreeffama keessattis ta‟ee dubbii keessatti haala duraan beeknu sanarraa bifa adda ta‟een kan itti gargaaramnu waam ta‟eef hiikni jechoota achi keessatti argamanii hiika kallattii osoo hintaane akkaataa malleen dubbii sun hiika itti argachuu qabaniin kan hiikamu waan ta‟eef, malleen dubbii faayidaa adda addaa akka qabu hubachuun nidanda‟ama.
Yaaduma kana deeggaruun, Addunyaa (2014:208) haala armaan gadiin ibsa.
Malleen dubbii fayyadama afaanii kan haala salphaa ta‟een ergaa tokko nama hubachiisaniidha. 
Kana jechuun karaa ittiin waan guddaa tokko kineessanii,kinoo immoo arbeessanii, binoo nameessanii, namoo binensanii, wal-cinaas qabanii, cinaachaan himaniifi wkf taasisuun hubannoof haala mijeessan jechuun barreesseera.
Akkkaataa fayyadama afaanii keessatti ergaa waan tokkoo ha addeesse.
ala garaagaraatiin dabarsuuf kan gargaaran malleen dubbiiti. 
Kana jechuun wantoota adda addaa waan birootiin wal-bira qabuun wal-dorgmsiisaa, akkasumas waan amala namaa hinqabne amala dhala namaa gonfachiisuun ergaa waan dabarsuu barbaanne tokkoo salphaatti akka hubatamuuf kan tajaajilaniidha. 
Fayyadama afaanii yemmuu jennu immoo akkaataa adda addaatiin ibsuun nidanda‟ama. 
Haasawaa namoota lama gidduutti taasifamu keessatti fayyadamni afaanii bal‟inaan mul‟achuu nidanda‟a. 
Kunis, haasawa keenya keessatti sagalee gar-malee ol kaasuun, giddu-galeessattiifi gadi-buusanii sagaleessuun fayyadama afaanii keessa isa tokko. 
Kun immoo waan tokko humnaa ol guddisuun malleen dubbiiti.
Kanatti dabalees, amala waan tokkoo garmalee gadi buusuun kineessuunis akkasuma waan ta‟eef fayyadama afaanii keessatti malleen dubbiittis dhimma baana jechuudha.
Qabxii kanarraa kan hubatamu, malleen dubbii barreeffamoota yaad-uumeefi dubbii haasawamu tokko amansiisaa taasisuuf gahee guddaa taphachuu akka danda‟uudha. 
Kana jechuun tajaajilli malleen dubbii barreeffama keessatti qofa osoo hintane waliin dubbii namoonni taasisan keessattis shoora olaanaa taphaachuu isaatu hubatama. 
Kanamalees, kan inni tajaajilu afaaniifi umrii sadarkaa kamiiyyuu keessatti faayidaa kennuun isaas kan hubatamuudha.
Malaakneeh (1999:64) waa‟ee malleen dubbii yoo ibsu, malleen dubbii bifa ittiin yaada ibsan ta‟ee, jecha beekame yookin baratameefi akkasumas tartiiba himaa dhiibbaa addaa uumuuf godhamuudha. 
Kunis ergaan isaa barreeffamaan isa taa‟e irra kan darbuudha. 
Isa kanarraa kan hubatamu malleen dubbii akkaataa namni tokko haasaawa duraan beekurraa akkaataa adda ta‟een nama biroof ittiin dabarsuuf kan tajaajiluudha. 
Kana jechuun yaada dubbatamu tokkoof hiikni kennamu sun hiika duraarraa haala dhokataa ta‟een kan dhihaatu jechuudha.
2.4 Gosoota Malleen Dubbii.
Gosoota malleen dubbii ilaalchisee Guddon (1982:27) yemmuu qoqqoodu, and symbol” jechuun qoqqoodeera. 
Isa kanarraa kan hubatamu malleen dubbii gosoota adda addaa qabaachuu isaaniti. 
Isaanis: akkasa, iddeessuu, nameessuu, atee, jedhiyaadii, habalaka, arbeessuu, mitihee, fakkoofi mallattoo ta‟u jechuudha.
Gosoonni isaanii kunis armaan gadiitti fakkeenya waliin ibsamaniiru.
2.4.1 Nameessuu.
Nameessuun gosoota malleen dubbii keessaa isa tokko ta‟ee amala dhala namaa lubbu-qabeeyyii yookin lubbu-maleeyyii biroof kennuun dandeettii dhala namaa gonfachiisuun kan ibasmuudha. 
Yaaduma kana deeggaruun Addunyaa (2014:211) yoo akkasiin ibsa.
Akkuma maqaa isaa nameessaan lubbu-maleeyyii yookaan lubbbuqabeeyyii biroo amala namaa gonfachiisuudha. 
Haala kanaan akka namaatti beela‟anii akka quufan, deemanii akka galan, ijaaranii akka diigan, dhiyaatanii akka hiiqaniifi wkf akka dalagan kan taasisu fayyadama afaaniti,” jechuun barreesseera.
Yaada armaan olii kanarraa kan hubatamu, ogummaafi dandeettii dhala namaa akkaataafi yeroo addaa addaa keessatti wantoota garaagaraaf kennuun maleen dubbii keessaa nameessuu akka ta‟e hubachuun nidanda‟ama. 
Miller fi Greenberg (1991:66) maalummaa nameessuu akkanatti ibsaniiru.
Nameessuun barreesssuufi dubbii keessatti kan itti gargaaramnuudha. 
Kunis amaloota wantoota qabatamoofi mul‟achuu hindandeenyeef amala namaa akkeessuun gochaafi dandeettii dhala namaa kan namootaan ala ta‟an kanneen akka bineensotaa, biqiltootaafi lubbu-qabeeyyiif kennuun kennuun bakka buusuun nameessuu jedhama. 
Malleen dubbii kana keessatti namaan ala kan ta'an yoo nyaatan, dhugan, yaadan, koflan, taphatan, akkasumas gochoota namaa kan biroos yoo hojjetan kan mul‟taniidha.
Gama biraan, Fedhasaa (2013:98) maalummaa nameessuu yemmuu ibsu, “Nameessi dubbii qolaa wanta, horii, bineensaafi kan kana fakkaatan amala namummaa gonfachiisuun dhiheessudha. 
Mala bineensonni ittiin amala ilma namaa wantoota biroo gonfachiisuun hojiisaanitti humna horaniidha” jechuun ibse.
Walumaagalatti yaada kanarraa kan hubatamu nameessuun wantoota adda addaa dandeettii dhala gofachiisuun nameessuu jedhama.
Yaaduma olii kana deeggaruun Miller and Currie (1970:74) yoo ibsan, “Personification is a figure of speech in which an abstract idea, inanimate object, or aspect of nature is described as if it were human”jechuun ibsan. 
Kana jechuun waan dandeettii dhala namaa hinqabne tokko akka dhalaa namaatti fudhachuun dhiheesuu jechuudha. 
Fakkeenyaf:
a)“Osoo beeknuu huuba wajjin nyaanna” jette sareen
b)“Kan garaa malee kan maqaa maal nu dhibe” jedhe waraabessi.
c)“Maqaan baduu mannaa mataan baduu wayya” jette goondaan.
Walumaagalatti fakkeenya armaan olii kanarraa wanti hubannu, bineensonni adda addaa yemmuu akka dhala namaatti afaan baasanii dubbatan agarra. 
Kana jechuun akkuma dhala namaa jechoota garaagaraa walitti qindeessuun afaaniin dubbatanii 
amansiisuufi yaada isaanii ibsachuu akka danda‟aniidha. 
Kanaafu, lubbuqabeeyyis ta‟ee lubbu-maleeyyiin amala ilmi namaa qabu fudhachiisuun dhimma itti bahuun gosoota malleen dubbii keessaa nameessuu ta‟a.
2.4.2 Iddeessuu.
Iddeessuun wantoota amalaan wal-fakkeessanii ibsuun amala waan tokkoo isa birootiin bakka buusanii ibsuudha. 
Malli dubbii iddeessaa jedhu gaalee „iddoo isaa‟ jedhurraa ijaaramee waan tokko guutumaan guututti amala waan biraa gonfachiisuun kan dhiheessuudha. 
Kanuma deeggaruun Addunyaafi Kaawwan (2005:82) yoo ibsan, “Akaakuun malleen dubbii kan tokkummaa wantoota lamaa fudhachuun isa tokko iddoo isa biraa buusuun keessootti waldorgomsiisuudha.
Jechichis kan uumame jechoota „iddoofi isaa‟jedhaniirratti” jechuun ibsaniiru.
Gosti mala dubbii kanaa karaa dhokataa ta‟een wantoota lama waldorgomsiisa.
Yaaduma kana cimsuun (Lawrence 1972:11) haala.
armaan gadii kanaan ibsa.
Kanarraa hubachuun kan danda‟amu jechi iddeessu kun maddisaa Giriik yemmuu ta‟u, wantoota gosaan wal hinfakkaanne lama waldorgomsiisuun amala waan tokkoo waan biraan bakka buusuun ibsuuf kan tajaajiluudha. 
Kunis ergaa waan hundaa‟uun kan hubatamuudha.
Iddeessuun kan wanta tokko waan birootin bakka buufnee ibsinuudha. 
Walaloo keessattis bu‟uura kan ta‟eedha. 
Walmadaalchisuun iddeessuu keessatti yeroo hunda fuulleefi fuullettti kan hinmul‟anneedha. 
Yaada kanarraa wanti argachuu dandeenyu wantoota adda addaa bakka walii buusuun waan tokko akkaataa hinbeekkamneen isa birootin waldorgomsiisuun akka danda‟amuudha. 
Kunis wantoonni bakka walii bu‟an kun gosaafi amalaan kan wal-hinfakkaanne yemmuu ta‟an, wantoota kana bakka walii buusuun itti gargaaramuun kunis iddeessuu jedhama. 
Waa‟ee akkasaa ilaalchisee Fedhasaa (2012:97) akkasii gadii kanaan ibsa.
Iddeessi kan wanta tokko bakka waan biraa buusee, waanuma, waanuma sana taasisuudha. 
Jechoota akka, amma, fakkaata, caala jedhan hinfayyadamu malee innis dorgomsiisa wantoota walhinfakkaanne lamaati Iddeessi akkasa caalaa hubannoon xiinxaluu barbaada. 
Sababnisaa, jechoota murtaa‟aniin hinmallatteeffamu. 
Baay‟ee dhokataafi bira gahuuf kan nama rakkisuudha. 
Kunis iddeessi waan tokko waan biroo taasisuun kan agarsiisu waan ta‟eef sirriitti xiinxaluu barbaada jechuun ibseera.
Yaadni kunis iddeessuun waan tokko waan birootiin bakka buusuun waan sana ibsuufi akkasumas amala waan sanii karaa dhokataa ta‟een guutumatti kan mallatteessuu hindandeenye waan ta‟eef, xiyyeeffnnoo guddaa kan barbaadudha.
Akkasumas iddeessuufi akkasaan wantoota lama waldorgomsiisuu isaaniitiin akka walfakkaataniifi jechoota akkasaan gargaaramu iddeessi kan itti hingargaaramne ta‟uu isaaniitiin garaagarummaa akka qaban hubachuun nidanda‟ama.
Karaa biraatin immoo, iddeessuun yaada sanaaf hiika kennuuf aadaafi ilaalcha
hawaasichaarratti hundaa‟uun yaada isa duraa sanarraa adda ta‟a. 
Yaada kana cimsuun Hayakawa (1974: 105) yoo ibsu, “The kinds of figurative language we use stems from the underlying values and assumptions of our culture or society: „a well-understood metaphor in one culture may have entirely different meanings in another part of the world” jechuun barreesseera. 
Egaa yaada kanarraa hubachuun kan danda‟amu, iddeessuun malleen dubbii keessaa isa tokko ta‟ee ergaa waan sanaa hubachuuf aadaafi safuu hawaasichaa sirriitti beekuufi hubachuun barbaachisaadha. 
Kunis hiikni duraan beeknu sun yaada isa lammataa kana hubachuuf shoora olaanaa qaba. 
Fakkeenyaf:
a)Elemoo Qilxuu leenca Oromooti.
b)Oromoon kanniisa.
c)Irgi Daraartuu baddeessa Birraati.
Himoota armaan olii kana keessatti inni tokko iddoo isa biroo bu‟uun amala waan
sanaa yemmuu qooddatu nimul‟ata. 
Hima tokkoffaa keessatti gootummaa Elemoon qabu agarsiisuuf jecha iddoo leencaa buusuun ifatti kan mul‟auudha.
Hima ittaanu kana keessattis Uummanni Oromoo bakka kannisaa bu‟uu danda‟eera. 
Kunis uummanni kun waan hunda keessatti yemmuu hirmaatu gamtaan akka wal-gargaaru agarsiisuuf jecha qaama kanniisaan bakka buusuun nihubatama. 
Hima isa dhumaa keessattis miidhagina irga Daraartuu nama biraatti himuuf baddeessa Birraa waliin wal-bira qabameera. 
Kunis baddeessi Birraa yemmuu bilchaate bifa gurraacha kan qabuufi kan ofitti nama hawwatuudha.
Kanaafuu, dhimmoonni armaan olitti ka‟an kun kan nama hubachiisu amala wanti tokko qabu iddoo waan tokkoo buusuun itti gargaaramun iddeessuu akkajedhamuudha.
2.4.3 Akkasa.
Akkasaan gosoota malleen dubbii keessaa isa tokko ta‟ee jechoota „akkaa fi fakkaata” jedhamanitti dhimma bahuun wantoota lama wal-cinaa qabuun isa tokko isa biraatin ilaaluudha. 
Addunyaafi kaawwan (2005:82)yemmuu ibsan, “Akkasaan mala ittiin wantoota lama wal-cina qabuun isa tokko isa biraatiin ilaalanidha. 
Kunis jechoota „akka, fakkaata, gaha‟jedhanitti dhimma baha” jechuun ibsa. 
Akkasumas akkasaan dhimmoota lama kanneen uumamaan tokko hinta‟in bifa yookin amala isaaniitiin walbira qabuun waliin madaalee kan agarsiisudha.
Maalummaa akkasaa Fedhsaa (2013:97) yoo ibsu, “Akkasaan waldorgomsiisa wantoota lamaati. 
Kna jechuun jechuun jechoota akka, fakkaata, caala, amma, jedhan gargaaramuun waldorgomsiisa. 
Garuu, akkasaan walfakkeenya tokko karaa dhokataa ta‟een ibsa‟‟ jechuun addeesseera. 
Yaadni kunis akkasaan wantoota lama walbira qabuun jechoota isaan kana lameen waldorgomsiisuu danda‟anitti dhimma bahuun kan itti gargaamnuudha. 
Fakkeenyaf:
a)Dhaloonnii ammaa kunis akka J/Taaddasaa Birruutti goota.
b)Caalaa Bultumee goota abbaa isaa fakkaatuudha.
Fakeenyi armaan olii kana keessatti wantoota adda addaa wal-bira qabuun waldorgomsiisuun ni mul‟ata. 
Hima tokkoffaa keessatti labata amma jiruufi gooticha Oromoo kan osoo mirga sabasaa kabachiisuuf diinaan falmu waraagame Jeneraal Taaddasaa waliin yemmuu wal-bira qabuun wal-madaalchisnu agarra. 
Kanaafuu, wantootaafi dhala dhala namaa wal-bira qabuun jechoota „akkaafi fakkaata‟ jedhamanitti gargaaramuun wal-dorgomsiisuun malleen dubbii keessaa akkasa jedhama.
2.4.4 Habalaka
Malli dubbii kun dhaamsa tokko faallaa isaatiin dabarsuuf kan gargaaru. 
Kana jechuun dhaamsa osoo ifatti hinbaasiin karaa dhoksaa ta‟een dabarsuuf kan gargaaru jechuudha.
Habalakni yookin agiboon kan jechoonni hiika kallattii achi
keessa jiran hiika faallaa wanta yaadamee sanaa ta‟ee kan argamuudha. 
Habalakni mala yaada duraan dhugaan jiru tokko faallessinee agarsiisnudha.
Yaaduma armaan olii kana cimsuun Fedhasaa (2013:97) waa‟ee habalakaa akkaataa armaan gadii kanaan ibseera.
Habalalkni dubbii addummaa wanta fakkaatuufi dhugaan ta‟e gidduutti mul‟atuudha. 
As keessatti wanti jedhamuuf ka‟e isa jedhame miti. 
Hiikasaa hubachuun kan danda‟amu waan barreessaan dhugaan jechaa jiruu sirriitti yoo hubatameedha.
Hiikni himamu faallaa isa jedhameeti. 
Fakkeenyaf, mucaa waa balleesse tokkoon „ishoo kormee koo jabaadhu!‟ yoo jedhan habalaka. 
Sababnisaa, balleessatti jajjabeessuun seera miti. 
Akka baay‟ee hadheeffatan ibsuuf habalakaan kan dubbatanidha.
Kanaafuu, habalakni yaada faallaa ta‟e qaba jechuun barreessera.
Yaadni armaan olii kunis dhimma tokko karaa faallaa isaatiin dhaamsa tokko dabarsuuf kan kan itti gargaaramnuudha. 
Kana jechuun namni tokko dhaamsa wan dubbatamu sanaa hubachuun kan danda‟amu dhimma dubbatamu sanaaf faallaa isaa yoo beeke qofaadha. 
Kanaafuu, dhaamsi waan dubbatamu sanaa hiikni isaa faallaa isaa waan ta‟eef xiyyeeffannoo guddaa itti kennuun barbaachisaadha. 
Fakkeenyaaf:
a)Nama dheerinan gabaabaa ta‟e tokkoon „Birbirsi dhufe‟.
b)Nama bifti isaa gurraacha ta‟een „ Faranjichi deeme‟.
c)Nama waan tokko balleesseen „ Jabaadhu waan gaarii hojjechaa jirta‟.
Himoota armaan olii kana keessatti dhimmoonni achi keessatti argaman waliif faallaa kan ta‟aniifi dhaamsi ergichaas caasaa himichaa keessaa kan gara dhumaatti argamuudha. 
Kana jechuun namni nama dheerinni isaa baay‟ee gabaabaa ta‟e sanaan namichi birbirsi sun dhufe yemmuu jennu karaa faallaa dhimma dubbachuu barbaanne tokkoof karaa dhokataa ta‟een dhaamsa dabarsuun habalaka jedha. 
Kunis namni tokko ergaasaa osoo qaamni isa bira jiru tokko hinbeekin karaa iccitii ta‟eeen nama olla kee jiru tokko hamachuufi waa‟eesaa haasa‟uuf kan nama tajaajiluudha. 
Akkasumas dubbii keessatti qofa osoo hintaane barreeffama keessattis qaama nu bira hinjirre tokkoof karaa dhoksa ta‟een yaada qabnu dubbistoota keenya biraan ga‟uuf kan tajaajilu ta‟uusaatu hubatama.
2.4.5 Mitihee.
Wantoota waliif faallaa ta‟an lamaan yaada tokko keessatti ibsuu yoo barbaanne mala nu gargaaruudha. 
Kanumarraa ka‟uun, Addunyaafi kaawwan (2005:83) yoo ibsan, “Wantoota walii faallaa ta‟an lamaan yaada keenya ibsuu yoo barbaanne mala nu gargaarudha” jechuun ibseera.
Fakkeenyaf:
a)Gurmuun osoo falmatu gabroome.
b)Inni osoo nyaatuu beela‟a.
c)Gurmuun osoo qotuu deega.
Himoota armaan olii keessatti jechoota waliif hiika faallaa ta‟an qabanitu argama.
Hima tokkoffaa keessatti „Gurmuun osoo falmuu gabroome‟ kan jedhutu jira.
Kunis namni tokko mirgasaafi sabasaa kabachiisuuf osoo carraaquu gabrummaa keessatti kufuu isaatu hubatama. 
Silaa, namni mirgaaf falmu tokko diinasaa injifachuun bilisummaa argachuu qaba ture. 
Garuu, haalli kun waan isaaf hin milkoofneef gabrummaa jalatti kufuu dnda‟eera. 
Kanaafuu, jechoonni gabrummaafi bilisummaa jedhaman kun hiika faallaa kan waliif qabaniidha.
Kanumatti aansee immoo hima lammaffaa keessatti jechoota „nyaachuufi beela‟uu argachuu ni dandeenya. 
Hima kana keessatti namni waan tokko nyaatu
hammuma fedhe yoo beela‟es quufuun isaa waan oolamuu miti. 
Garuu, isa kana keessatti namni tokko osuma nyaatuu quufuu dhiisee yemmuu inni beela‟u argachuun ni danda‟ama. 
Walumaagalatti, hima tokko keessatti jechoota waliif hiika faallaa qaban hima tokko keessatti wal-faana galchuun dhimma itti bahuun akaakuu malleen dubbii keessaa habalaka ta‟a jechuudha.
2.4.6 Arbeessuu.
Malli dubbii kun amala wanti tokko qabu gar-malee ol kaasuun yookin gar-malee gadi buusuun ibsuuf kan gargaaruudha. 
Kana jechuun yaada tokko arbeessuufi kineessuun ibsuuf kan tajaajiluudha. 
Addunyaafi kaawwan (2005:83), “Malli dubbii kun waan tokko garmalee arbeessuun ykn kineessuun dhiyeessuu ilaallata” jedhu. 
Arbeessuun dhugaa jiru tokko irratti garmalee dabaluudha. 
Malli dubbiii kun olkaasanii mul‟isuuf yookin miira dinqisiifannaa nama keessatti uumuuf fayyada. 
Fakkeenyaf:
a)Bareeddinni fuula ishee aduu golgoleessa.
b)Manni obbo Tulluu bal‟ina isaatiin farda gulufsiisa.
c)Waaqoon dheerina isaatiin samii kana tuqa.
d)Namicha hamma kormaa lukkuu dheeratu tokkotu natti dhufe.
Akkuma himoota armaan oliirraa hubachuun danda‟amutti amala wanti yookin namni tokko qabu humnaa ol guddisuufi gadi buusuun nimul‟ata. 
Hima tokkoffaa keessatti „Bareedinni fuula ishee aduu golgoleessa‟ kan jedhutu jira. 
Kana jechuun dhalli namaa tokko hammuma fedhe kan miidhagdu osoo taatee ifti yookin miidhaginni qaama ishee aduu guyyaa dukkaneessuu hindanda‟u. 
Kana jechuun namni sun bareedina haaqabaattu malee hamma kana humnaa ol guddisuun kan muldhatuudha.
Hima isa dhumaa kanarratti „Namicha hamma kormaa lukkuu dheeratu tokotu natti dhufe‟ kan jedhutu jira. 
Egaa akkuma beekkamu dhalli namaa dhaabbiisaatiin gabaabaa yookin dheeraa ta‟uu nidanda‟a. 
Haata‟u malee hima kana keessatti namni sun gabaabaa ta‟uusaa agarsiisuuf jecha gabaabbina isaa kana garmalee gabaabsuun achi keessatti kan mul‟atuudha. 
Kana jechuun namni kun gabaabbatus hamma lukkuu gabaabbachuu waan hindandeenyeef, amala wanti yookin dhalli namaa qabu tokko ol guddisuufi kineessuun kun arbeessuu/ ukukkubsuu jedhama. 
Kanumarraa ka‟uun arbeessuun himoota armaan olii kana keessatti bal‟inaan mul‟achuu isaatu hubatama.

24.7 Atee /Jedhiyaadii.
Jedhiyaadiin waan nu bira hinjirre tokko akka waan nu bira jiruutti dhiheessuun kan itti gargaaramnuudha. 
Yaada kana deeggaruun Isaaq (2003:10) Zarihuun (1992: 116) wabeeffachuun haala kanaan ibseera.
Jedhiyaadiin waan nu bira hinjirre tokko namas ta‟ee namaan ala kanneen ta‟an akka waan nu bira jiranii nu dhaggeeffataa jiraniifi deebii nuuf kennuu danda‟anitti fudhachuun, gaaffii gaafachuun, marii wajjin taasisuun, haasofsiisuu, qaaqsuu, gaddisiisuun yookin kofalchiisuu irratti hundaa‟ee mala dubbii uumamuudha.
Yaada armaan olii kanarraa hubachuun kan danda‟amu, dhala namaas ta‟ee lubbb-qabeeyyiifi lubbu-maleeyyii kamiiyyuu kan nutty dhihoo hinjirre tokko akka waan nu bira jiruutti itti dubbachuufi haasa‟uun kan danda‟amuudha.
Adeemsa akkanaa keessattis wanti namatti dhihoo hintaane tokko akka deebii namaaf kennuu dnda‟uufi dhagahuu danda‟anitti dhiheessuun kunimmoo akaakuu malleen dubbii keessaa ate jedhama.
Fakkeenyaf:
Si‟ beeka yaa Rabbii.
Rabbi yaa gumgumaa.
Yaa dhirsa hundumaa.
Roobdee dhimimsitaa.
Jeejee dhimimsitaa ! ( Maddi afoola uummataati).
Walaloo keessatti yemmuu dhalli namaa Uuman akka waan isa bira jiruufi dubbiisaa dhaggeeffachuu danda‟uutti waa‟ee Waaqaa yemmuu Waaqatti himu hubachuun kan danda‟amuudha. 
Kana jechuun namni Waaqa ijaan argee beeku jiraachuu baatullee rabbi jiraachuusaa wantootni lafarra jiran kun ragaadha.
Haata‟u malee , namichi kun dubbiin isaa kun rabbi akka isa dhagahuuf kan dubbateedha. 
Kanaafuu, waan namatti dhihoo hintaane tokkoofi hiixuu ta‟anitti dubbachuufi haasa‟uun atee kan jedhamuudha.
2.4.8 Tuqsee.
Tuxqseenaan gosoota malleen dubbii keessa isa tokko ta‟ee waan tokko bakka wayii maqaa dhahuun akkasumas namas ta‟ee waan biroo maqaa dhahuun akkaataa seenaatiin dhiheessuuf kan gargaarudha. 
Yaada kana deeggaruun Fedhasaa (2013:8) Tuqxu-seenaan hojii hogbarruu keessatti waa‟ee iddoo, namootaafi gochaa karaa mul‟atuun yookin alkallattiin wabii godhatee xuquun hojii biroo keessatti kan agarsiisudha” jechuun ibseera. 
Fakkeenyaf:
Inxooxxoo gubbaa dhaabbatanii Caffee ilaaluun ni hafee.
Finfinnee loon geessanii Hora obaasuun ni hafee.
Kora Dhagaa Araaratti Yaa‟iin Gullallee ni hafee.
Hurufa Boombitti Jabbii yaasuun ni hafe.
Gafarsatti darbanii Qoraan cabsuun ni hafee.
Bara jarri dhufanii Loon keenyas ni dhumanii.
Bara Mashashaan dhufe Birmadummaanis hafee. (Maddi afoola uummataati)
Walaloo armaan olii kana keessatti dhimmoota seenaa waliin wal-qabatan hedduutu jira. 
Kana keessaa bara durii osoo Mootiin Miniliki 2ffaa aangoo hinqabatin dura uummanni Oromoo Tuulamaa teessuma magaalaa Finfinnee kanarra jiraachaa kan turaniidha. 
Haata‟u malee mootiin kun erga aangoo qabatee booda gara naannoo Tuulamni qubatee jiru kana dhufuun uummatarratti waraana banee uummata Oromoo dachee dhuurrisaa keesatti awwaalamerraa humnaan buqqisuu danda‟eera.
Kanumarraa ka‟uu, uummanni kunis looniifi dachee gadhiisee yemmuu godaanu akka Hora geessee loon hora obaasuu hindandeenyeefi hurufa Boombitti jabbii yaasuu akka hindandeenye walaloo kana keessatti bifa seenaa qabuun afoolaatiin rakkoo yeroo sana isaanirra gahaa ture ibsataniiru. 
Akkasumas yaa‟iin kan taa‟muufi murtiileen adda addaa kan dabarfamu iddoo Gullallee jedhamutti akka tureefi erga mootiin Habashaa kun biyya isaanirraa humnaan isaan ari‟ee booda achis walgahuun akka hindanda‟amne kan ibsuudha. 
Rakkooleen akkanaa kun erga isaan muudateen booda loon isaanii akka dhumaniifi ajejaan waraanaa yeroo sanatti uummata keenya waraanaa tures erga biyya qabatanii booda birmadummaan Oromoo lafa isaarratti qabu guutumaan guututti akka bade ibsuuf walaloo kana uummatichi afoolan ibsateera. 
Kanaafuu, walaloo kana keessatti dhimmoonni seenaa waliin hidhata guddaa qaban achi keessatti waan ibsamaniif maleen dubbii keessaa tuqseen irra-jireessan kan jiruudha.
2.4.9 Irra deddeebii /Fakkee/.
Fakkoon akaakuu malleen dubbii keesssa isa tokko ta‟ee wantootni caasaafi hiikaan walgitan yemmuu irra deddeebi‟anii galan kan itti gargaaramnudha.
Maalummaa fakkoo ilaalchisee Yaadannoo (2014:89) yoo ibsu, “Fakkoon yemmuu gaalee hiikaafi caasaan walfakkaatu irra deebi‟uudha. 
Malli dubbii kunisn walaloo Hibruu, Hindootaafi Ameerikaa keessatti bal‟inaan kan mul‟atuudha” jechuun ibseera. 
Fakkeenyaf:
maal carraa hamaan gurbaa irree irree nyaataa.
moo, irreen irree baataa irree miiloo taayitaa?
hoolaan hoolaa tiksaa?
moo hoolaa cumaa jigsaa?(Anaan‟yaaafuula 154) Fakkeenya asiin olii kana keessatti jechoonni yeroo lamaafi isaa ol irra deddeebi‟an nijiru. 
Isaanis kanneen akka irreefi hoolaa fa‟i. 
As keessatti wanti
hubatamuu qabu jechoonni kun walaloo kana keessatti miidhaginaa addaafi xiyyeeffannoo itti kennuuf kan gargaaraniidha. 
Kanaafuu, walaloo kana keessatti dhimma kanatti gargaaramuun cimina barreessaa kanaati. 
Kunis malleen dubbii kana keesssatti fakkoon jiraachuu isaa salphaatti hubachuun kan danda‟amuudha.
2.4.10 Mallattoo.
Malli dubbii armaan olii kun wanta ijaan hinmul‟anne yookin waan tokko waan mul‟atuun bakka buusanii mul‟isuu kan ibsamuudha. 
Yaaduma kana deeggaruun Yaadannoo (2014:90) ibsutti, “Dubbii qolaa kana keessatti wanti tokko waan biraa bakka bu‟ee mallatteessuun agarsiisuudha” jechuun hiika. 
Yaada kanarra hubachuun akka danda‟amutti dhimmoota adda addaa keessatti waan tokkoof bakka bu‟aa isaa kaasuun akka mul‟atutti kaa‟un gosoota malleen dubbii keessaa mallatteessuu ta‟a jechuudha. 
Fakkeenyaf, namni tokko osoo galma wayii fakkii isaa kaasee kan namatti agarsiisu ta‟ee waan tokko bakka bu‟ee isaa qaama biraatti agarsiisuuf kan tajaajiluudha.
Fakkeenyaf: „Erbee ciccitaa ofirra buusee natti haasa‟e‟ hima jedhu kana keessatti ergaa himichaa kan ilaallu yoo ta‟e akka Oromoon beekutti erbee ciccitaan mallattoo hiyyummaati. 
Kanaafuu, dhimmoonni akkanaa kun barreeffama keessattis ta‟ee dubbii keessatti bal‟inaan kan itti gargaaramnu waan ta‟eef malleen dubbii keessaa mallattootti dhimma bahuun kan danda‟amuudha.
Karaa biraatiin yoo ilaalle Odaan mallattoo eenyummaa Oromooti. 
Kanaafuu, Oromoon Odaa qabee seenaafi aadaa ofii dubbata. 
Egaa Odaan saba Oromoof mallattoodha jechuun nidanda‟ama.
2.5 Faayidaa Malleen Dubbii.
Faayidaa malleen dubbii qabu ilaalchisee Isaaq (2003:5) Zarihuun (1995:105) wabeeffachuun yoo ibsu.
“Sadoommiin mala yaada, gocha yookin haala, boca waan tokkoo akkasumas amala namaa, miiraafi bifasaanii daawwattoota yookin dhaggeeffattootaaf dhaadhessuufi miidhagsuun bifa dhangala‟a yaad-uumeetiin
kan dhiheessuudha” jechuun ibseera Yaada kanarraa hubachuun kan danda‟amu malleeen dubbii wantoota adda adddaa keessatti akkaataa garaagaraan miiraaf fedhii dhala namaa kakaasuuf kan tajaajiluudha. 
Itti-dabalees Isaaq (2003:6) Hiwoot (1998:42) wabeeffachuun faayidaa malleen dubbii akkasitti barreesseera.
Malleen dubbii yaada waliigalaa walitti qabee of keessatti qabatee fedhiifi miira afaan hawwachuu danda‟u waan ta‟eef, haala ittiin ibsan miidhagsuuf ergaa sana cimsee dabarsuuf, sammuun haala salphaa ta‟een yaada sana akka hubatu gochuun fedhiifi ilaalcha barbaadame gadi-fageenyaan akka hubataniif gahee olaana taphata.
Yaadni armaan olii kunis malleen dubbii dhimmoota adda addaaf kan ooluufi yaada namni tokko barreeffamaafi dubbiin taasisu keessatti wanti barreeffame sun sammuu dubbistootaa keessaa osoo hinbadin fakkii kaasuun akka yeroo dheeraa turuu wanti sunis haala nama hawwatuun akka dhihaatuuf kan ooludha.
Akkasumas dubbii taasifamu tokko keessatti dhaggeeffattoonni sun haasawa sana akka hinnuffineef kan gargaaru akka ta‟e barreeffamicharraa hubachuun ni danda‟ama.
Gama biraan Isaaq (2003:6) Zarihuun (1995:105) wabeeffachuun fayyadama malleen dubbiirratti akkas jedha.
Malli fayyadama sadoommii kun dubbii keenyatti lubbuu horachiisuuf kan ifa hintaane ifa taasisuuf, kan hinmul‟anne ol ka‟ee akka mul‟atuu gochuu irra darbee dhimmichi sun miira keenya kakaasuun sammuu keenyatti fakkii uummuufi miirotaan akka hubatamuuf nu gargaaruu irratti humna qaba. 
Humni kun immoo kan madaalamuuun wanti ibsamu sun sammuu dhaggeeffattootaa yookin dubbistootaa keessatti fakkii uumee akka hafuufi hin‟irraanfatamne gochuu isaatini jechuun ibseera.
Yaada armaan olii kana keessatti akkaataa fayyadama malleen dubbii kan ibsuudha. 
Kunis malleen dubbiitti yemmuu gargaaramnu dhimmoonni adda addaa akkaataa ofitti nama hawwachuu danda‟anitti dhiheessuuf haalli itti fayyadama malleen dubbii murteessoodha. 
Kana keessatti wantoota sadarkaa adda addaa irra jiran tokko akkaataa garaagaraan kan itti gargaaramnu sammuu dhala namaa keessatti fakkii kaasuuf malleen dubbiitti fayyadamuuf sagaleen nuti dhageessisnu murteessoo akka ta‟an hubachuun nidanda‟ama. 
Kanaafuu, malleen dubbii walaloo, sirba,geerarsa, faaruufi kanneen biroo keessatti faayidaa qabaachuun isaanii kan hubatamuudha.
Malleen dubbii faayidaa adda addaa qaba.
Yaadannoo (2014:83) faayidaa malleen dubbii akkanaan addeessa. 
Walaloo mi‟eessuu keessatti sagalee akka gochaa yookin rasaasaa dhuka‟u uumuun miidhagsee, afaan barsiiseea nama dhaggeeffachiisa. 
Aarii,gadda, gammachuu keenyaafi kan kana fakkaatan haalan ibsachuuf bakka guddaa qaba. 
Fakkeenyaf: barreessaan asoosamaa, fiilmii, yookin sirboonni dhaaba siyaasa mormuu barbaadan tokko kallachaan dubbachuu yoo sodaatan dalga qabani dubbii qolaatti fayyadamuun ergaasaanii dabarfatu.
Yaada armaan olii kana keessatti malleen dubbii sirboota, fiilmii, diramaa, asoosamaafi geerarsa keessatti gahee olaanaa qabaachuusaanii hubachuun kan nama dhibuu miti. 
Kanumarraa ka;uun, malleen dubbii afaan kamiiyyuu keessatti kan itti gargaaramnuudha. 
Kanaafuu, akkuma hawaasni tokko jiruufi jireenyasaa gaggeessu keessatti karaalee adda addaatiin malleen dubbiitti dhimma kan bahaniidha. 
Kunis afoolaafi ogbarruusaanii keessatti malleen dubbiitti gargaaramuun nimul‟ata.
Kunis ergaan dabarfachuu barbaadan sun karaa dhoksaa ta‟een qaama dhaamsichi akka bira gahamuuf barbaadame sun haala iccitii ta‟een akka darbuuf faayidaa guddaa akka qaban salphaatti hubachuun nidanda‟ama.
Kanumarraa ka‟uun malleen dubbii maal maal keessatti akka gargaaramnu armaan gaditti haa‟ilaallu.
2.5.1 Faayidaa Malleen Dubbii Mammaaksa Keessatti Qabu.
Mammaaksi gosoota afoolaa keessaa isaa tokko ta‟ee jecha gabaabaa ogummaa hawaaasaa kan darbeefi kan dhufu karaa miira keenyatti dhagahamuun kan ibsuudha. 
Kanamalees, mammaaksi dubbii fixuufi fiduu kan danda‟uudha. 
Kana jechuun namni tokko haasawa tokko eegaluuf mammaaksatti dhimma baha.
Akkasumas dubbii eegalame tokko xummuruuf mammaaksi bakka olaanaa qaba.
Kanaafuu, mammaaksi dubbii dheeraa ta‟e tokko yeroo gabaabaa keessatti walitti cuunfee kan ibsuudha. 
Yaaduma kana deeggaruun Misgaanuu (2013:47) akkataa armaan gadii kanaan ibsa.
Mammaaksi yaada tokko humna miidhaksee, sammuu keessatti fakkii ergichaa kaasee ittiin hambisu humna qaba. 
Gama faan waliigaltee ta‟ee tajaajiluun irrasaa yoo ilaalle ergs ifa ta‟ee mullatukan hunduu hubachuu danda‟u kan dabarsu ta‟uusaafi ergaan sun garuu qola dubbii kan qabu yoo qollisaa irraa ba‟e, ergaan biroo kan jala jiruudha. 
Mammaaksonni himoota gaggabaaboo ta‟anii oguma, haqa, hamileefi yaada gartuu fudhatama qabu dubbii qolaa dhaabbataa ta‟e kan dubbii afaaniin dhalootaa dhalootatti luufuudha jechuun ibseera.
Yaada armaan olii kanarraa ubachuun kan danda‟amu mammaaksi dhaamsa bal‟aa tokko gabaabsee ibsuuf kan gargaaruufi yaada isaa kanas malleen dubbiitti gargaaramuun karaa naannawaa ta‟ee dabarsuuf kan tajaajiluudha. 
Akkasumas malleen dubbii ergaa sana dhaggeeffattoota biraan gahuuf gaheen malleen dubbii olaanaa ta‟uun isaas kan hubatamuudha. 
Kanaafuu, malleen dubbii mammaaksa keessatti bal‟inaan kan argamaniidha.
Fakkeenyaf:
a)Akka abaluttiin sirbaan morma nama jallisa.
b)Biyya abbaa kootiti jettee injiraan muluu gubbaatti hafte.
c)Alaa hamma arbaa manaa hamma garbaa jedhan.
Mammaaksota armaan olii keessatti malleen dubbii adda addaatu jira. 
Mammaasa isa duraa keessatti wantoota lama wal-bira qabuun kan wal-madaalchisuudha. 
Inni kunis gosoota malleen dubbii keessa akkasa ta‟a. 
Mammaaksi tartiiba lammaffaa irra jiru kun immoo yemmuu injiraan akka dhala namaatti biyya abbaa ishii kan hingadhiise jettee achirratti haftuutu mul‟ata. 
Kunis amala dhala namaa keessaa isa tokko qooddachuun akka ilma namaa taatee argamuun injiraanii kun immoo akaakuu malleen dubbii keessaa nameessuudha. 
Mammaaksi inni dhumaa kun immoo malleen dubbii keessaa arbeessuutti dhimma baheera. 
Kana jechuun waa‟ee nama tokkoo fudhachuun namni kunis yemmuu inni hawaasa keessati akka nama guddaa tokko ta‟ee jirutti osoo beekkamuu yemmu gara manaatti deebi‟u immoo nama waan takka hinqabneefi salphataa ta‟uu isaatu hubatama.
Kanaafuu, amala waan tokkoo gar-malee ol kaasun yookin gad-buusuun malleen dubbii keessaa arbeessudha.
2.5.2 Faayidaa Malleen Dubbii Oduu Durii Keessatti Qabu.
Durduriin gosoota afoolaa keessaa isa tokko. 
Durduriin wantoota yeroo adda addaa keessatti raawwataman bifa adda addaatiin kan dhiheeffamuudha.
Oduun durii galgala erga maatiin walitti qabamanii booda maatiin wal-bashannansiisuufi barssisuuf kan itti agrgaaramaniidha. 
Kanamalees dhimmoota adda addaa achi keessatti waliif qooduuf kan tajaajiluudha. 
Yaduma kana deeggaruun Dorson(1972:53) yoo ibsu folktales are told pimarly for entertainment although they may have secondary purpose” jechuun ibsa. 
Akka yaada kanaatti oduun durii nama bashannansiisuuf kan taphatamuudha. 
Kanamalees, osuma bashannansiisuu barnoota biroos dabarsa. 
Barnoota kana keessaa inni tokko gorsa jechuun nidanda‟ama. 
Kanaafuu, oduun durii faayidaa guddaa qaba jechuudha.
Durduriin yemmuu dhihaatu immoo malleen dubbii achi keessatti gahee guddaa kan qabaniidha. 
Keessattuu malleen dubbii keessaa nameessuun bakka olaanaa kan qabuudha. 
Kana jechuun wantootni dandeettii dhalli namaa qabu kan hinqabne amala dhala namaa gonfachiisuun dhiheessuun nimul‟ata. 
Kanumatti dabaluun, malleen dubbii kanneen akka arbeessuu,mitihee,iddeessuu mallattoofi akkasaattis dhimma kan danda‟amuudha.
2.5.3 Faayidaa Malleen Dubbii Sirba Keessatti Qabu.
Sirboonni akaakuu afoolaa keessaa isaan tokko ta‟anii kan nama bashannansisuufi bohaarsuuf oolaniidha. 
Akkuma beekkamu hawaasni keenya yeroo duriirraa eegalee hamma ammaatti sirbootaafigeerarsatti gargaaramuun wantoota adda addaa ibsachaa kan tureefi ammas ibsachaa kan jiruudha Geerarsi yookin sirbi aadaa uummata tokko keessatti faayidaa adda addaa kan qabuudha. 
Kana jechuun hawaasni tokko gammachuu, gadda, jaalala, jibba, quuqama, rakkinaafi bal‟ina isaa sirbaafi geerarsaan ibsachaa kan tureedha.
Namni tokko yemmuu aare aarii isaa kana bifa sirbaatin ibsata. 
Yoo gammades, rakkates, gaddes, jaalateefi jibbes akkasuma jechuudha.
Kanaafuu, uummanni Oromoos afoolaa isaa keessaa isaan kanatti bal‟inaan gargaaramaa kan turaaniidha. 
Hiika geerarsaa ilaalchisee Awwal (2013;117) akkasitti ibsa.
Geerarsi afoola Oromoo keessaa isa tokko ta‟ee kan hawaasni Oromoo jiruufi jireenya isaa keessatti yeroo dhaadannoo, araaraafi yeroo seenaa ofii ibsachuu barbaadan itti gargaaramuun yaada adda addaa ittiin ibsatuudha. 
Uummanni Oromoo geerarsa yeroo geeraru harka duwwaa osoo hinta‟in meeshaalee qara qaban kan akka eeboofi kanneen biroo harkatti qabachuun yeroo duulaagalaniifi waa ajjeesan yaada miira sammuu isaanii keessa jiru kan ittiin ibsatanidha jechuun barreesse.
Qabxii armaan olii kanarra kan hubatamu geerarsi waan dhalli namaa sammuu isaa keessatti itti dhufe tokko quuqama, gammachuu, gaddaafi rakkoo isaa ittiin31 ibsachuuf kan itti gargaaramuudha. 
Kunis yemmuu diinni biyya isaa isa saamuuf dhufe duuluun gootummaasaa itti hima. 
Yoo moo‟ames akkaataa rakkoo kanaaf saaxilameefi gadda itti dhagahame ibsachuuf geerarsi iddoo guddaa kan qabuudha. 
Kanaafuu, aadaa hawaasa Oromoo keesatti geerarsatti gargaaramuun dhimmoota adda addaa ibsachuun bal‟inaan kan mul‟atuudha.
Kana jechuun waan faarsuu barbaade faarsuun waan arrabsuu barbaade immoo sirbaan arrabsaa; fedhii isaanii, gammachuu, gadda, jaalala, jibba, quuqama, inaaffaafi kkf sirbaan ibsachaa kan turaaniidha. 
Kanumarraa ka‟uun malleen dubbii immoo dhaamsa sirba tokkoo karaa dhoksaa ta‟een dabarsuuf shoora olaanaa kan taphatanidha.
Fakkeenya (1)
Akka gootu singorsaa Kaadhimaa ormaatuu nigorsanii Yoo dirqiin nama qabde Haadha ofiitu ni‟obsanii( afoola uummataati).
Fakkeenya (2)
Kilashii yaa sarba burreetoo Walitti deebine tureetoo (afoola uummataati).
Fakkeenya (3)
Qaqrqaraan lolan jennaan Keessa gadi baatee yaa Alamuu Alamuu ilma Qixxeessaa Yaa mucuceessaa.
Akka fixeensaa(sirba Bosiyyoo Nugusee keessaa kan fudhatame)
Fakkeenya (4).
Shuwwaa shuwwaa jetti Warri Waayyuu gamaa.
Mudhiin qabaa guuttuu Mormi taakkuu lamaa ( afoola uummataati).
Wantoota armaan olitti tarreeffaman kanaan alatti malleen dubbii waliin dubbii hawaasni taasisan keessatti akkaataa gorsa fakkaatuun nama waan sirrii ta‟e
hinhojjenne tokko gorsuuf malleen dubbiitti yemmuu gargaaraman bal‟inaan nimul‟ata. 
Fakkeenyaaf, osoo namni tokko waan dogongora hojjechaa jiru namni
biroo tokko ittti dhufe wanti inni itti jiru sun sirrii akka hintaane itti himuu
yemmuu barbaadu „ waan sirrii hojjechaa jirtaa jabaadhu‟ jechuun itti hima. Sana
booda namni sunis wanti inni dalagaa jiru sun sirrii akka hintaane hubachuun
dogongora isaa irraa akka of deebisuuf ni gargaara jechuudha.
2.5.4 Faayidaa Malleen Dubbii Walaloo Keessatti Qabu.
Malleen dubbii jiruu fi jireenya hawaasaa keessatti bakka hundatti argachuu ni dandeenya. 
Haata‟u malee walaloo keessatti irra caalaa kan dhimma itti bahamuudha. 
Kana jechuun walaloo uunka gaggabaaboo kan qaban ta‟anii ergaa bal‟aa tokko dabarsuuf kan tajaajilaniidha.
Kanaafuu, yaada bal‟aa kana immoo kan bakka tokkotti walitti qabee jiru malleen dubbiiti jechuun nidanda‟ama. 
Malleen dubbii walaloo keessatti argaman kunis ergaan walaloo sanii karaa dhoksaa ta‟een dubbistoota biratti sammuu isaanii keesatti fakkii uumuun akka isaan ergaa sana oso hin‟irraanfatin sammuu isaanii keessa tursuuf shoora olaanaa kan qabuudha.
Karaa biraatinis barreessitoonni adda addaa barreeffama isaanii keessatti malleen dubbiitti yemmuu gargaaraman nimul‟ata. 
Kunis sababa mataasaa qaba. 
Sababni kanaas barreeffamni isaanii dubbistoota isaanii biratti bal‟inaan akka dubbifamu, hawwatamaa akka ta‟uuf, dhaamsi yookin ergaan barreeffamichaa kallattii adda addaatiin akka hubatamuufi yaada isaanii karaalee hedduun ibsuuf kan itti gargaaramaniidha.
Walaoon sanyiiwwan ogbarruu keessaa isa umrii dheeraa qabuudha. 
Umrii dheeraa qabaachuun isaa immoo yeroo adda addaatti faayidaa hedduu akka qabaatu isa taasisa. 
Walaloo keessatti yaada garmalee keessa keenya quqquuqu, kan gammachuu yoo ta‟e baay‟ee gammachiisuu, gaddas yoo ta‟e, kan baay‟ee gaddisiisu ta‟uusaa ibsuuf kan ooludha. 
Walaloon kunis malleen dubbiitti itti bahuun barbaachisaadha. 
Kanumarraa ka‟uun, faayidaa malleen dubbii walaloo armaan gadii keessatti haa ilaallu. 
Fakkeenyaf:
Imimmaan dubartii Akka sabiyyiitii.
Osoo hinwaamin dhaqxii ingaggeessin galtii Imimmaan dhiiraa.
Bishaan miti dhiigaa Onneetu machaa‟ee Hadhooftuu diddigaa.
Dubartiinis haadhaa Haati garaa laaftii Imimmaan calaltee.
dhiira garaa raastii (Asafaa Tafarraa,2006).
Walaloo armaan olii kana keessatti malleen dubbii garaagaraa argachuun nidanda‟ama. 
Isaaniis : nameessuu, arbeessuu, iddeessuufi akkasa kan jedhaman as keessatti nimul‟atu jechuudha.
(Boqonnaa afur jalatti bal‟inaan ibsamaniiru).
Qajeelfamootaa fi Falaasamoota Jireenyaa Barbaachisoo.
Heyyama barreeffamaa barreessaa irraa utuu hin argatin kitaaba kana guutummaa isaas ta'e keessaa kutanii maxxansiisuu fi baay'isuun gara dhaamsa elektiroonikaalaatti jijjiiruun seeraan nama gaafachiisa. 
Madda eeruudhaan wabeeffachuun garuu ni danda'ama. 
KUN KAN KEETI!
Kallattiin kitaaba kallattii nama argisiiftuu dha.
Yaadannoon Eebbisaan ofii isaaf barreesse kun qajeelfamootaa fi falaasamawwan jireenyaa bu'aa gurguddaa qabaniin guutuu dha. 
Faayidaa kitaaba kanaa yommuun yaadu, kitaaba kana naman baay'ee jaalladhuuf kennaa taasisee kennuu akkan qabun murteesse. 
Eenyuuf akkan kennu yeroon yaadu battalumatti sammuu koo keessa kan dhufe si'i. 
Ati anaaf namoota jireenya koof baay'ee barbaachisoo ta'an muraasa keessaa tokko dha.
Yeroo hundumaa yaadannoo ta'ee na keessa jiraata. 
Kitaabni ani siif kennu kun gatii kee ni taati jedhee hin yaadu. 
Ta'ullee, jaalala guddaadhaan yeroon siif gumaachu, dubbiftee bu'aa guddaa akka irraa argattu nan abdadha. 
Kallattiin kallattii sirrii sitti haa argisiiftu. 
Jireenya kee irrattis dhiibbaa gaarii haa taasistu. 
Jaalalli, kabajii fi michummaan waliif qabnu gara fuula duraatti jabaatee akka itti fufu gama keen waan danda'amu hunda akka taasiftu abdiin qaba. 
Anis sana gochuuf waadaan siif seena.

YAADANNOON KITAABA KANAA.
Ijoollummaadhaa kaasnee waan hedduu kan waliin dabarsine, galaana og-barruu irraa waliin waraabbachuu kan eegalle, hiriyyaa koo dhugaa kanan onnee koo guutuu jaalladhu, akka tasaa kanan ilaalee of biraa dhabe, guca utuun hin se'iin na biraa dhaame, hiriyyaa koo dhugaa—Sanyii Warquu Qanaateef. 
Eenyuyyuu lafa irratti akka hin hafne beeka, umurii ijoollummaatti du'aan si dhabuun garuu hammam akka natti hadhaa'e iddoon argee sitti himu hin qabu. 
Ati na dursitee iddoo dhugaa deemtus kaayyoo waliin eegalle—Baargamoo keessa teenyee isa barreessaa turre—sana galmaan ga'ee abjuu kee ijoollummaa fiixaan baasuuf hamma danda'ametti nan dhama'a. 
Qaamaan of biraa si dhabus yaadannoo taatee sammuu koo keessa jiraatta. 
Michuu koo, sin jaalladha! Si yaadachaan jiraadhas!
Abaaboo xobbeetti citte, iddoo guddaaf utuun si eeguu haala nama suukaneessuun bishaan akka si nyaate kanan dhaga'e, hamma ammaatti sammuun koo darbuu kee amanuu dadhabee kan na 
rakkisu, jaalala addaa kanan siif qabu, bara 2009 (Akka Lakkoofsa Addunyaatti) hamman Yuuniversiitiidhaa eebbifamee galee si argutti utuun ariifadhuu si arguuf kanan hin milkaa'in, jireenya koo keessatti guyyoota baay'ee hadhaa'oo jedhee kanan lakkaa'u guyyaa gurraachan du'a kee dhaga'e sanatti siif boo'us, yaadannoon kee yeroo hundaa kan na nyaatu durbee jaallatamtuu Jamaanesh Ayyaanaa Abdiif.
Eebbifamee galee namoonni dhufanii yeroo na dubbisan amma moo amma dhufta jedhee utuun karaa ilaaluu hin dhufiin hafte. 
Irmii baafadhu! Isheen ati jaallattu intalli adaadoo keetii Jamoon darbiteettii naan jedhan! 
Gadda natti dhaga'ame jecha kamiinuu ibsuu hin danda'u. 
Jamaanee koo! Erga deemtee homaa gochuu hin danda'u. 
Guddattee, fagoo geessee si arguun hawwii koo ture. 
Siidaa isa siif dhaabame kan caalu siidaa guddaa kan rirmi hin nyaanne, kan bokkaan itti hin roobne, kunuunfamee kan jiraatu sammuu koo keessaa qabda. 
Yeroon waa'ee kee barreessu kana akka waanan har'a oduu gaddaa sana dhaga'een boo'e. 
Nagaan naaf boqodhu!
Haqa lammii isaa jalaa badde utuu barbaaduu, cunqursaa alagaa jibbee bilisummaa saba isaa dheebotee utuu socho'uu, qabamee sobaan itti murtaa'ee waggootaaf mana hidhaa Qaallittiitti dararamaa kan jiru hiriyyaa koo ijoollummaa Saamu'el Dhinsaa Ayyaanaaf. 
Saamii! Waggootaaf of biraa si dhabus, gatii ati lammii kee jaallattuuf baaste seenaan akka yaadatu yommuun yaadu nan jajjabaadha. 
Seenaan sammuu qaba jedhee kitaaba kana keessatti akkuman barreesse, dararamnii fi miidhamni ati hamma har'aatti dabarsite hin irraanfatamu. 
Waaqni haqaaf dhaabatu gatii kee bilisummaa akka siif taasisu nan amana. 
Hawwii gaarii saba keef hawwites galma ga'ee guyyaa tokko akka ati argitu shakkii hin qabu.
Niilsen Mandeellaan hidhaa waggaa 27 booda bilisummaa biyya isaa akkuma labse, atis guyyaa tokko guca bilisummaa ol kaastee ibsuuf jirta. 
Kaayyoo keef jabaattee gatii guddaa ati baasteef maqaa saba Oromoon sin galateeffadha. 
Si irraa fagaadhus sirraa hin fagaanne. 
Yoomiyyuu sin yaada. 
Guyyaa tokko akka amala keenyaa laga Leemmattii deemnee asheeta boqqolloo akka wajjin nyaannu nan abdadha. 
Ittiin nu haa ga'u.

Galata!
Angafni galata koo kan eenyuu akka ta'e beekamaa dha. 
Jireenya koo keessatti haalota rakkisoo hedduu kan na dabarse, dhukkuba ulfaataa taayirootooksikoosisii jedhamu kanan waggootaaf ittiin dararamaa ture irraa na fayyisee, yeroo meeqa boolla awwaalaa biraa deebisee nama har'aa isa na taasise, isa eegumsi isaa yeroo hundumaa na ajaa'ibu angafni galata koo kan Waaqayyooti. 
Isatu nama kanaa na taasise.
Hojiin namni tokko hojjetu hojii mataa isaa qofa miti. 
Wantotan baree barreesse kana hunda kan na barsiisan namoota hedduutu jiru. 
Eenyuun galateeffadhee eenyuun akkan dhiisu hin beeku. 
Hamman yaadadhu hunda utuun tarreessee kitaabni kun guutummaan isaa maqaa namootaa ta'a ture. 
Kanaafuu, obboloota karaa hundaa na gargaartan mara baay'een isin galateeffadha.
Barataa kutaa shanaffaa ta'ee utuun jiruu ganamaan eenyummaa koo hubatee guyyaa tokko—waaree booda—gara daree keenyaa dhufee maqaa koon na waame—barsiisaan koo tokko. 
Gad na baasee abboommii gabaabaa tokko naaf kenne: Bor guyyaa ayyaana maatii waan qabnuuf dhimma guddisa daa'immanii irratti walaloo waltajjii irratti dubbistu barreessii kottuutii dubbisi. 
Abboommii ture. 
Abboommii ani diduu hin dandeenye. 
Guyyaa sana ture tokko jedhee tarkaanfii og-barruu kanan eegale. 
Walaloo ani barreesse naaf ilaalee, "Gurbaa akkanatti yoo itti fufte ni abdachiifta! Mee jabaadhu!" naan jedhe. 
Hamileen sun anaaf waan guddaa ture. 
Barsiisaa koo kanaaf har'a galata addaan qaba. 
Barsiisaa Abbabaa Malataa! 
Baay'een isin galateeffadha. 
Harmee kootti aansanii oolmaa addaa kan naaf oolan dubartoota gurguddoo sadiin qaba. 
Eenyummaa koo har'aa kanaaf gumaacha guddaa kan taasisan, jireenya isaaniin fakkeenya kan naaf ta'an, gadameessa isaanii keessaa ba'uu baadhus akka haadhaatti kan na gargaaran, yoomiyyuu kanan isaan yaadadhuu fi kabaju: Barsiistuu Zoodituu Ayyalaa (haadha warraa eessuma koo obbo Geetaachoo Mokonnon), Aadde Biraanee Mokonnon (jaallatamtuu adaadaa koo, haadha warraa obbo Margaa Gabulaa), fi Aadde Maaree Lamuu (Ayyaantu jennee kan waamnu, haadha warraa obboleessa koo Tamasgeen Yaadataa). 
Laphee koo keessaa iddoo addaa qabdu. 
Naaf jiraadhaa!
Kitaabni kun maxxanfamtee dubbistoota koo harka akka geessu gumaacha guddaa kan taasisan hiriyyoota koo Beekan Gulummaa fi Baqqalaa Jogoraaf galanni koo guddaa dha. 
Hunda keessan isinan jaalladha!
Seensa!
Kitaabni kun kitaaba akka ta'uuf hin turre kanan barreesse. 
Qajeelfamoota jireenya nama tokkoof barbaachisoo ta'an icciitiidhaan mataa koof barreessaan ture. 
Taa'ee taa'ee akka yaadannoo guyyaa guyyaa (diary) ttin barreesse. 
Akka naaf ta'uttin barreesse. 
Kallattiidhaan maqaa koo waamee barreessuu mannaa lubbuu koo jedheen of waamaa ture. 
Jechi lubbuu koo jedhu maqaa koo bakka naaf bu'a. 
Malee lubbuu koo kan qaama koo keessa jirtu, kan ijaan hin argamne sana miti. 
Suuta suutaan barreeffamoonni ani akkanatti barreeffadhu baay'achaa dhufan. 
Hammamuu yoo baay'atan garuu yaadannoo dhuunfaa koo kana hawaasaan nan ga'a jedhee hin yaadne. 
Hamma dhumaatti ofumaafan barreesse. 
Kanaan utuun jiruu hiriyyoonni koo kan baay'ee walitti dhi'aannu tokko saanduqa icciitii koo bananii dhaamsa ani ofii koo ofiif barreesse kana na jalaa dubbisan. 
Maqaa koos 'Lubbuu koo' jedhanii na moggaasan. 
Keessa beekettii haa dhaban aboo! 
Dhoksanii dhoksanii dubbisu. 
Dubbisanii itti gammadu.
Guyyoota keessaa guyyaa tokko yaada naaf fidan. 
"Maal ta'a?" naan jedhan. 
"Maal ta'a amma yaadannoo lubbuu keef dubbiftoota keen utuu geessee?" naan jedhan—keessa beektonni koo. 
Nan dheekkame. 
Icciitii ani ofiif barreesse kana baasanii dubbisuu isaaniif gaddi natti dhaga'ame. 
Baay'ee erga irratti haasofnee booda dubbiin isaanii na amansiise. 
Jalqaba fuula hin laanneef. 
"Mee ittan mari'adha!" jedheen isaan biraa deeme.
Irra deebi'ee dubbisnaan dhugumayyuu wanti namoota fayyaduu danda'u keessa waan jiru natti fakkaate. 
Qajeelfamootaa fi falaasama jireenya dhuunfaa koo kana muraasa isaa akka kitaabaatti utuun qopheessee dubbiftoonni koo irraa fayyadamu jedheen yaade. 
Kanarraa kan ka'e barreeffamoota sana keessaa mata dureewwan muraasa filadheen boca qabsiisuu eegale.
Keessa beektonni sun guyyaa dhaa guyyaatti na tuttuquu ittuma fufan. 
Guutummaatti yaada isaanii fudhachuu koo isaaniif ibseen irratti hojjedhe. 
Yeroo murtaa'e booda kitaaba xiqqoo akka taatu qopheesseen dhi'eesse. 
Waraabbii jalqabaa ilaalanii gulaalanii naaf deebisan. 
Bilisummaa guutuu waanan isaaniif kenneef bilisummaadhaan irratti hojjetan. 
Waan hafuu qaba jedhanii amanan keessaa haqan. 
Itti dabalamuu qaba jedhanii waan amanan immoo itti ida'an. 
Akka waan ofii isaaniitii barreessaniitti waan hedduu na jalaa jijjiiran. 
Itti hin gaddine. 
Barreeffamoonni koo ija namoota hedduu jala akka darban waanan barbaaduuf, sirreessa isaan naaf kennan tole jedheen fudhadhe. 
Isan itti amanu qofan sirreesse, isan itti hin amanne garuu akkuma jiruttan kaa'e.
Afaan Oromoodhaan barreeffamni akkanaa hamma ammaatti akka hin amaleeffatamiin nan beeka. 
Dubbiftoonni MIILTOO dubbisan kitaaba kana dubbisanii xiqqoo bitaa itti galuu danda'a. 
"Eebbisaa maaltu tuqee?
Maaliif waan akkanaa barreessaa? 
Akkuma Miiltootti maaliif hin barreessuu?" kan naan jedhan jiraachuu malu. 
Garuu ni baay'atu jedhee hin yaadu. 
Namoonni akkuma koo wanta haaraa arguutti gammadan immoo, ittumaa akka na hamileessan nan amana. 
Hojii gaarii akkan hojjedhes naaf himu jedheen eega.
Hojiin haaraan yommuu gara hawaasaa dhufu deebiin hawaasichaa waa lama keessaa tokko ta'a: Jaallachuu yokiis jibbuu. 
Anis kana lachuu keessaa tokkon eega. 
Dhugaan dubbiftoonni koo beekuu qaban garuu hojii kana kanan hojjedhe isaan gargaaruuf fedhan qabu irraa ka'eetu. 
Malee kitaabonni ani qopheessee of harkaa qabu hedduu turan. 
Maxxansee fixuufuu yeroo fi humna guddaa na gaafata. 
Hiriyyoonni koo—keessa beektonni—ragaa kooti. 
Obsaan hamma dhumaatti akka dubbistanin barbaada. 
Murtoof garuu hin ariifatinaa. 
Yaada qeeqaa keessa keessan jiru naaf qoodaa. 
Qajeelfamnii fi falaasamni jireenya kootii isiniifis kan hojjetu ta'ee argitu ta'a. 
Isa isin fayyadu fudhadhaa. 
Falaasama itti hin amanne immoo akkuma jirutti dhiisaa. 
Nan amana, yoo dubbistan waan isin gargaaru tokko keessaa argattu. 
Kallattiin akkuma maqaa ishee kallattii sirrii isin argisiisti jedheen yaada. 
Ijoollee irraa eegalee dargaggoonni akkasumas ga'eessonni yoo dubbisan waan hedduu irraa fayyadamu. 
Yoomiyyuu dubbistoota koo MIILTOO dubbistanii yaada jajjabinaa naaf laattaniif waan gaarii qofan isiniif hawwa. 
Hamma naaf danda'ametti waanan isin fayyada jedhee yaadu qofan isiniif dhi'eessa. 
Yaadonni jajjabinaa isin karaa adda addaa naaf kennitan hojiiwwan hedduu akkan hojjedhu boba'aa ta'ee na sochooseera. 
Sagaleen namoota hedduu gurra koo irraa utuu dhaga'amuun hojjedha. 
Jajjabina karaa bilbilaa naaf gootan hedduun ajaa'ibsiifadha. 
Isaan Iimeeliidhaan naaf barreessitanis yeroo yerootti banee yaada keessan yeroon dubbisu kaka'umsa guddaa naaf kenna. 
Waa'ee Kallattiis maal akka jettan dhaga'uun barbaada. 
Hojiiwwan ani gara fuula duraatti hojjedhu qulqullina isaanii kan eeggatan akka ta'an kan feetan yoo ta'e, mudaa hojiin kun qabu callistanii hin darbiinaa. 
Wantota ani sirreessuu qabu naaf himaa. 
Irraan deebi'aa! Wantan haalaan itti fufuu qabu immoo na argisiisaa. 
Ittan fufaa!
Kallattiin kallattii akka isin argisiistu hawwiin qaba.
Kitaabni kun maxxanfamee rabsamee dubbistoota koo yommuu qaqqabu gammachuu guddaan qaba. 
Kun anaaf milkaa'ina guddaa dha. 
Gatiin dadhabbii kootiis isa kana dha. 
Walumaa galatti, yeroo dhi'ootti kitaabota koo isaan kaanis isinan qaqqabsiisa. 
Yoo fedha gooftaa ta'e, hojii gurguddaa qabadheen dhufa. 
Hamma isiniif danda'ametti kitaabota ani barreesses ta'e kanan afaan biroo irraa hiike argattanii akka dubbistan isinan jajjabeessa. 
Kitaabonni ani qopheessu hundi warra ani ni fayyadu jedhee itti amanu qofa dha waan ta'eef. 
Yeroo dubbisaa gaariin isiniif hawwa. 
Nama ta’uuf dhalattee nama ta’i!
Dhaamsan ofiif dhaamu ergaa dhuunfaa kootii Lubbuu koo ofiin jedhee dubbadhee ofitti.
Akka nama biraatti gorsan ofiif kennee!
Kun kallattii dha kallattii hin badne.
Dhaga'i lubbuu koo lubbuu koo tokkittii.
Nama ta'i, nama ta'uuf dhalatteetii.
Jireenya jiraachuuf lafarratti uumamtee.
Umurii lakkaa'uuf ati erga dhalattee.
Wanta waa'ee hin baafneen of hin qisaasessiin.
Gowwaa fi tabjii taatee karaan sirkaa hin badiin.
kallattii hin dhabiin!
Lubbuu koo!
Ati anaaf tokkittii dha. 
Namni kamiyyuu lubbuu lama qabatee hin dhalatu. 
Kun tasuma hin danda’amu. 
Utuu lubbuu dabalataa qabatanii dhalatu ta’ee umuriin namaa dachaan dabala ture. 
Gaafa isheen waliin uumamte baatu, isa dabalataa sana galfatu waan ta’eef. 
Garuu hin ta’u. 
Tokkittii waan taateef sin mararsiifadha. 
Waanan si mararsiifadhuuf yeroo fudhadhee dhaamsa kana siif dhaameera. 
Dhaamsi kun qajeelfama jireenyaa aduu gadiiti. 
Bitaatti mirgaattis irraa hin goriin! 
Irraa hin maqiin. 
Jireenyi addunyaa kun deemsa karaa dheeraati. 
Deemsa waggaa torbaatamaa yokiin saddeettamaa, yoo baay’ate sagaltamaati. 
Namoota hamma har’aatti addunyaarra jiraatanii darban keessaa eenyuyyuu waggoota kumaan lakkaa’aman hin jiraanne. 
Eessattuu haa dhalatu, eessattuu haa guddatu, eessayyuu haa jiraatu, maaliyyuu haa hojjetu, qabeenya hammamuu haa qabaatu....umuriin namaa gabaabduu fi murtooftuu dha. 
Dureessi qabeenya isaan umurii hin dabalatu. 
Hiyyeessi immoo dhabisa isaaf umurii hin gabaabbatu. 
Gurraachis adiinis, inni barates inni hin barannes, dhiirris dubartiinis takka jiraatanii addunyaa kanatti nagaa dhaamanii deemu. 
Dhalli namaa lolee wanti inni mo’achuu dadhabe inni guddaan du’a dha. 
Duuti hin mo’amne. 
Maatusaalaan waggoota 969 jiraatee akka du’e Macaafni Qulqulluun nuuf hima. 
Namoota gurguddoo addunyaa kana jijjiiran hedduu du’aan dhabneerra. 
Utuu duuti mo’amee namoonni addunyaa kanaaf oolmaa guddaa oolan hin awwaalaman. 
Humna ittiin du’a mo’an dhabisa malee silaa Abrahaam Liinken awwaalamee achitti hafaa? 
Bilisummaa gurraacha Amerikaaf hamma sana qabsaa’ee, cunqurfamtootaaf jedhee jireenya hadhaa’aa jiraatee, warra gad-qabaman waliin boo’ee, garboota waliin akka garbaa ta’ee, ilaalcha gurraachota irra ture irraa kaasuuf hojjechaa kan ture Abbeen silaa du’ee hin hafu. 
Xinnaa fi guddaa biratti amanamummaa isaan kan beekamu; dhugaaf jiraatee dhugaa hojjetee; dhugaa deggeree; dhugaa kan kabaje Abbeen du’ee hin hafu—silaa! 
Utuu duuti mo’amee Maartiin Luuter Kiing Jr, faa ni du’aa? 
Du’ee hafaa? 
Harka maaltu boolla qotee reeffa isaa biyyoo keessakaa’ee deema? 
Namni abjuu qabu; nama guyyaa tokko dachee Amerikaa irratti gurraachii fi adiin wal-qixxummaan jiraachuuf akka jiran raaje; nama rakkataaf gaddee gama hiyyeessaa dhaabate silaa eenyutu isa awwaalaa? 
Dhukaasa tokko utuu hin dhukaasiin fincila—karaa—nagaan eenyummaa saba gurraachaa kan jijjiire silaa isatu hin du’u.
Du’a mo’uun utuu danda’amee Maazer Tereezaan duutee haftii? 
Hin duutu turte! Dungoo hiyyeessotaaf iftee ofii jireenya gaarii utuu hin argiin hafte. 
Jaalalaa fi gara-laafinni ilmaan namaa hammam guddachuu akka danda’u kan nu argisiifte; garaa qulqulluudhaan jiraattee kunoo hamma ammaa seenaan kan ishee leellisu; warra gatamanii fi tuffataman ofitti qabdee gad-buutee isaan wajjin kan jiraatte; haadha warra nama biraa ilaalcha dhabanii; utuu duuti mo’amee isheetu jiraataa hafa. 
Utuu duuti mo’ameemoo? Silaa Maahtama Gaandiitu hin awwaalamu. 
Abbaa saba Indii; karaa nagaan qabsaa’ee gabrummaa warra Ingilizii waggoota dhibbootaan lakka’amuu saba Indiirraa kan cabse; abbaa cunqurfamtootaa; 
diinota ofii jaallachuu kan nu barsiise; jaalalli haala irratti hin hundoofne maal jechuu akka ta’e kan nu argisiise Maahtama Gaandiin du’ee hin hafu—silaa! 
Nama meeqa siif kaasu? Waa’ee nama meeqaa siif himu? 
Gootota gaarummaa fi qajeelummaa ilmaan namaaf oolaniin yaadataman. 
Namoota dhalootaaf fakkeenyummaa guddaa kaa’anii darban. 
Namoota addunyaan kun irraanfachuu dadhabde. 
Namoota addunyaa kana daran mijattuu akka taatu taasisan. 
Namoota fakkeessuu dhiisanii haqaaf falfamanii, haqaaf dhiibamanii, haqaaf hari’atamanii, haqaaf gatii baasan meeqan isaanii siif himu? 
Hunda isaanii maqaa dha’uu hin danda’u. 
Yeroonis, iddoonis, beekumsis na hin ga’u. 
Isaan du’anii addunyaarraa deemanis hojiin isaanii garuu afaan qaba ni dubbata, miilla qaba ni deema, lubbuu qaba ni socho’a. 
Isaan du’anis hojiin isaanii 
hin du’u.
Seenaan sammuu qaba, waa hin irraanfatu. 
Gaariis hamaas, bu’aas miidhaas, isa balleesses isa misoomses ni yaadata. 
Kanaafuu, akka waan har’a nu gidduu jiraniitti nutti dhaga’ama. 
Maal goona foon isaanii? 
Lafee isaanii, dhiiga isaanii maal godhanna? 
Hojiin isaanii iyyee, mul’annii fi obsi kaayyoo fi eenyummaan dhugaa isaanii iyyee akka nuti isaan yaadannu erga taasisee, maal godhanna isa kaan?
Atis akkuma isaan kaanii gaaf tokko ni duuta. 
Duuti hin oolu. 
Guyyaa tokko waa taatee foon har’a keessa jiraattu kana iddoo tokkotti gatta. 
Dha’annaan onnee kee ni dhaabata. 
Sombi kee hojii hafuura fudhatee hafuura baafachuu isaa ni dhaaba. 
Sammuun kee yaaduu dhiisa. 
Dhiigni kee guyyaatti yeroo hedduu marsee qaama kee waliin ga’u sochii dhaaba. 
Dura gogaa kee, itti aansee ija kee, itti aansee gurra kee, itti aansee funyaan kee, dhuma irrattis arrabni kee ni du’u (Saayinsiin mirkaneesseera). 
Guyyaa tokko duutee firri siif boo’a, si awwaala, siif gadda. 
Sirna awwala kee irratti seenaa jireenyaa kee dubbisu. 
Eenyurraa akka dhalatte, bara kam, eessatti, attamitti, maaliif akka dhalatte dubbatu. 
Bara jireenya keetti maal akka hojjette siif himu. 
Addunyaan gaafa ati dhalatte marqaadhaan si simatte mulluudhaan si geggeessiti. 
Dacheen kolfaa gammachuudhaan anaa dhufu siin jette, boo’aa gaddaan nagaatti siin jetti. 
Wanti guddaan jiraatanii du’uu miti. 
Waggoota hedduu lafarra turanii, arrii baasanii, dulloomanii, gugguufanii deemanii, bara quufanii du’uus miti—wanti irratti xiyyeeffatamuu qabu. 
Ergama qaban raawwatanii deemuu dha. 
Mee yaadi! 
Namoota addunyaa irra jiran keessaa nama meeqatu ergama qabatee dhufeef jiraata?
Nan amana. 
Waaqayyo eenyuunuu lafa kana irratti ergama malee hin uumne. 
Waaqayyo haa turuu, namniyyuu waan uume tokko kaayyoo malee hin uumu. 
Wanti hundi hojii tokko akka hojjetuuf uumame. 
Namni ogeessa fayyaa ta’uuf uumamee, poolisii ta’ee jiraatu umurii isaa qisaasessuu isaati jedheen yaada. 
Namni muuziqaaf uumame daldalaa ta’a. 
Daldalaaf kan uumame yoon barsiise malee jedha. 
Geggeessuuf kan uumame konkolaachisaa ta’a. 
Meeqan keenyatu kaayyoo keenya beeke laata? 
Dhugaan jiru garuu hamma isa hojjechuuf uumaman bira ga’anitti keessi ofii iyya wal irraa hin cinne iyyuu isaati. 
Ni  iyya.
Milkaa’inni dhugaan kaayyoo ofii beekuu keessa jira.
Maarree waggaa meeqa jiraatte gaaffiin jedhu fudhatama hin qabu. 
Isatti hin dhiphatiin. 
Hamma jiraattetti maal hojjette isa jedhu irratti xiyyeeffadhu. 
Ija kee kaayyoo kee irratti irraanfadhu. 
Yoo dandeesse seenaa hojjedhu, yoo dadhabde seenaa barreessi. 
Hojjechuus barreessuus yoo dadhabde garuu har’ayyuu utuu hafuura baafattuu dhaabbiitti duuteetta. 
Gabaabsitee hin ilaalin. 
Akka namaatti duuta, hojii hin duune hojjechuuf garuu carraa qabda. 
Guyyaa dhufee darbu hundumaa akka qabeenya guddaatti lakkaa’i. 
Sa’atiiwwan ati itti fayyadamuu dandeessu 24 siif fidee dhufa. 
Kaayyoof kan hojjettu yoo ta’e sa’atiiwwan kun qabeenya kee kamiyyuu caalaa si mararu. 
Nama kaayyoo hin qabne yoo taate garuu tokkoo tokkoon isaanii si jibbisiisuu irraa kan ka’e hamma waggaa tokkoo sirra dheeratu.
Yeroon kee harkuma kee keessa jira. 
Iddoon ati itti yeroo kee irratti aboo hin qabne mana hidhaa keessa duwwaa dha. 
Bilisa taanaan garuu akka barbaaddetti itti hojjechuu ni dandeessa. 
Akkaataan itti yeroo keetti fayyadamtu eenyummaa kee murteessa. 
Cancala wal qabatee socho’u, kan inni tokko isa kaan irratti dhiibbaa guddaa qabu dha—yeroon. 
Farda luugama hin qabne, kan ati to’achuu hin dandeenye dha. 
Yeroo barbaadde dhaabdee yeroo barbaadde deemsisuu hin dandeessu. 
Al tokko yoo darbe hin gulaaltu. 
Yaadannoo ta’ee sammuu kee keessaa yaadatamaa hafa malee, taatee kaleessa ta’e tokko suuta jettee keessaa haquu hin dandeessu. 
Yeroo keef gatii laatte jechuun jireenya keef gatii laatte jechuu dha. 
Yeroon kee geejjiba ittiin karaa jireenyaarra imaltu dha. 
Dhi’ee utuu bari’uu, bari’ee utuu dhi’uu, halkan utuu guyyaa ta’uu, guyyaan utuu halkan ta’uu, utuu guyyoota lakkooftuu, guyyoota walitti idaatee utuu ji’oota taasiftuu, ji’oota walitti dabaluun utuu waggoota taasiftuu imala kee xumurta. 
Akka itti qabattu beekuudhaa yoo baatte yeroon ibidda dha si guba. 
Isa darbe yaaddee gaabbiin ati gaabbitu guba ibiddaa caalaa si guba. 
Bor dulluma keessa tokkoo tokkoo waggoota dabarsiteetti gaabbuu mannaa har’a yeroo keetti fayyadami. 
Jecha warra adii yaadadhu: 
“Yakki yeroo balleessuu caalu hin jiru!”
Lubbuu koo!
Nama ta’uuf dhalattee utuu nama hin ta’iin akka hin duune adaraa! 
Duutee booda cirracha seenaa irratti suurri miila keetii kan mul’atu haa ta’u. 
Joonja’aa karaa hin beekne, tabjii kallattii gate, kan ka’umsa isaa malee galma isaa hin beekne, ofittoo ofiif malee dhalootaaf mul’ata hin qabne, albaadhessa garaa isaaf qofa jiraatu, jooraa kaayyoo hin qabne, kan isa waame hundaaf owwaatee kan isa ergate hundaaf kan ergamu hin ta’in. 
Gara itti gortu beeki. 
Bara hubadhu, bara biraa hin hafiin! 
Namni si dura waan deemu duwwaaf hin deemin. 
Baala galaana irra buute kan gara qilleensi oofe maratti oofamtu hin ta’iin. 
Tokkoo tokkoo hojii hojjettuuf sababa quubsaa qabaadhu. 
Akka argite hin jiraatiin. 
Gorsa Niilsen Mandeellaa ishee inni gaafa dhiphinaa sana dubbate yaadadhu: “Kaayyoo kanaafan jiraadha. 
Yoo barbaachisaa ta’emmoo kaayyoo kanaaf du’uuf qophaa’aa dha.” 
Kaayyoo hamma du’aatti gatii baaftuuf qabaachuu yoo baatte, jireenyi kee hiika hin qabu. 
“Namni kaayyoo du’uuf tokko hin qabne lafarra jiraachuuf hin malu”—isa jedhu dubbii Maartiin Luuter Kiing itti dabaladhu. 
Nama ta’i! 
Nama addunyaa irra jiraatutti ba’aa hin taane. 
Nama buddeena ishee nyaatee, bishaan ishee dhugee, uffata ishee uffatee, durboota ishee keessaa tokko fuudhee, ijoollee horee, qabeenya isheetti fayyadamee, kasaara keessa ishee buusee, bu’aa tokko utuu isheef hin buusiin dachee kana dhiisee deemu akka hin taane. 
Guyyaa dhumaatti herregni yoo bu’e gatiin akka sirratti hin hafne eeggadhu. 
Addunyaa hamma ammaatti waan si barbaachisu siif dhi’eessiteef oolmaan ati ooltu maali? 
Mee naaf himi! 
Gatii ishee maaliin baafta? 
Badhaasi ati ishee badhaaftee deemtu maali? 
Ba’aa moo bu’aa taataaf? 
Situ beeka!
Itti yaadi. 
Dabalii itti yaadi. 
Irratti hojjedhu. 
Dhaamsa koo 
kana akka salphaatti hin ilaalin. 
Bor akka hin gaabbine har’a maal-dhibdi hin jedhin. 
Imaanaa!!

Hin gumgumiin, uumaa kee galateeffadhu!
Ni danda'ama ta'ee utuu danda'amee!
Uumaan kee waa'ee kee utuu gaafatamee!
Utuu yaada kennee maaliif akka si uume !
Maal dubbata laata deebiinsaa maali mee?
Ani nama kana lafarratti uumuun koo!
Hamaattii isa eegee 'sa jiraachisuun koo.
Sammuu isaaf kennee nama taasisuun koo .
Wanta biraaf miti sababni koo tokko.
Walirraa utuu hin kutiin haala kam keessattuu.
Ana uumaa isaa akka galateeffatu!
Kaayyoo kanaaf ture kan inni jiraatu!
Isaaf garuu hin galle dhugaa kanatu!
Xinnaafis guddaafis cal jedhee gumguma Waakkiidhaan dubbata yeroo hundumaa Jedha jedheen yaada utuu gaafatamee.
Akka ati jiraattuuf Waaqni inni si uume!
Jireenyi addunyaa adeemsa akka ta’e si yaadachiiseera. 
Adeemsa akkamii isa jedhummoo amman siif hima. 
Adeemsichi adeemsa mijataa kan gufuu hin qabne miti. 
Adeemsa akka barbaaddetti bal’ifattee irra deemtu miti. 
Adeemsa gammachuudhaan eegaltee gammachuudhaan xumurtu miti.
Sana mannaa adeemsa bu’aa ba’ii hedduu qabuu dha. 
Adeemsa tabba gurguddaa—mogolee nama miidhu—qabu. 
Adeemsa hafuura dheeraa baafachaa deeman. 
Adeemsa takka gaddaa takkammoo gammadaa deeman. 
Har’a sitti tolee kolfita. 
Borimmoo taatee si boossisutu uumama. 
Har’a milkooftee alaabaa mo’ichaa ol kaaftee raasuun addunyaatti argisiifta. 
Borimmoo dorgomtee kuftee akka muujjaa cooligee mataa gad qabattee yella’aa deemta. 
Guyyaa tokko jireenyi sitti salphatti. 
Guyyaa itti aanummoo hamma gaara Everest taatee tuulamtee si dura dhaabbatti. 
Dhiibdee dhiibdee sochoosuu dadhabda. 
Al tokko namni hundi hamilee siif kennee ol si qaba. 
Si ajaa’ibsiifata. 
Al tokkommoo namni hundi fuula sitti gurraachessee sitti dukkanaa’uun jireenyas sitti dukkaneessa. 
Yeroo tokko tokko wantonni akka ati barbaaddutti kallattii ati barbaadduun siif deemu. 
Yeroo biraammoo wantota ati hin eegintu si mudatu. 
Rakkinni rakkina waama. 
Yaa lubbuu koo!
Haala kam keessayyuu jiraadhu. 
Wanti fedhe si haa mudatu. 
Jireenyi kee gidiraa hammamii keessayyuu haa jiraatu. 
Yeroo sitti tolus yeroo sitti hin tolles hojiirra oolchuu kan ati qabdu qajeelfama guddaa tokkon siif kenna. 
Jireenya kee keessatti hamma liphsuu ijaafillee kan ati dagachuu hin qabne. 
Yeroo hundumaa yaadattee raawwachuun kan siif ta’u qajeelfama jireenyaa guddaa. 
Innis yeroo hundumaa uumaa kee galateeffachuun akka siif ta’uu dha. 
Nan beeka kun baay’ee ulfaataa dha. 
Gaafa namaaf mijatu, guyyaa wantonni gaggaariin nama mudatan, yeroo namoonni nama jaallatan, yeroo hojjetanii itti milkaa’an, yeroo addunyaan mirga namaa dhaabattu, yeroo fayyaa guutuu qabaatan waaqa galateeffachuun salphaa dha. 
Garuu guyyaa haalonni nama jalaa babbadan, gaafa namaaf mijachuu didu, guyyaa wantonni hin eegamin rakkisoon nama mudatan, yeroo namni hundi nama jibbu, yeroo itti dadhabanii hojjetanii milkooma dhaban, yeroo addunyaan dalga nama galtu, yeroo dhukkubsatan.
afaan ofiitii baasanii galateeffachuun akka malee ulfaata.
Ta’ullee ati galateeffadhu. 
Hafuura baafachuu hamma dandeessutti, sammuun kee waa yaaduu hamma danda’utti galateeffadhu. 
Waan garaan kee dheebotu dhabdeetta ta’a. 
Abjuun kee ijoollummaa inni laphee kee ishee xiqqoo keessaa dha’ataa ture galma hin geenye ta’a. 
Bakka yaadde hin ga’iin jirta ta’a. 
Wanti abdii godhatte siif hin raawwatamne ta’a. 
Gaaffii gurguddaa keessa jirta ta’a. 
Nama icciitii kee siif qabu hiriyyaa dhugaa barbaaddee dhabdee rakkoo hedduu qofaa kee baattee harganaa jirta ta’a. 
Ta’ullee galateeffadhu.
Yaadadhu Namni waaqa galateeffachuuf sababa hin dhabu. 
Uffata yoo dhabde, qullaa ta’uu keef uumaa kee komachuu mannaa dhagna uffata itti uffattu qabaachuu keef galateeffadhu. 
Addunyaa kanarraa nama meeqatu dhagna itti uffatu dhabee ciisee aadaa jiraa. 
Kophee yoo dhabde, kophee dhabuu keef dhibaa’ummaa irratti dubbattee uumaa keen wal dhabuu mannaa miilla kophee itti ka’attu siif kennuu isaaf galateeffadhu. 
Nama meeqatu miilla hin qabuu. 
Yoo beelofte, miira beelaa kee obsuu dadhabdee waaqa hin komatiin. 
“Waan na nyaachiftu erga naaf hin laannee maaliif lafarratti na uumte? 
Dhalachuun koo maaliif hin hafiin?” hin jedhiin. 
Qaama fayyaa qabaatee beela’uu danda’u isa siif kenne galateeffadhu. 
Nama meeqatu waan nyaatamu utuu qabuu akka itti nyaatu dhabee dararamaa jiraa. 
Lubbuu koo!
Yoo maallaqa dhabde, maallaqa dhabuu keef waaqa komachuu utuu hin taane, waan maallaqni bituu hin dandeenye qabaachuu keef galateeffadhu. 
Dheengadda maal akka argine yaadadhu. 
Nama dhukkubsatee wayyaa ofitti maree konkolaataa keessa ciisu sana yaadadhu. 
Suurri namichaa fi barreeffamni dhukkuba isaa ibsu konkolaaticha irratti maxxanfamee jira. 
Namni fayyaan tokkommoo sagalee guddiftuu qabatee konkolaaticha keessaa sagalee guddaadhaan iyyee maallaqa kadhataaf. 
“Adaraa Maaramii! 
Adaraa Gabreelii!....Nu bira hin darbinaa. 
Obboleessi asitti argitan kun dargaggoo ganna 28 yoo ta’u, abbaa maatiiti. 
Ijoollee sadii qaba: dhiira lamaa fi durba tokko. 
Dhukkuba onneen qabamee hospitaala Leenca Gurraachatti (Xiqur Ambassaa jedhan jarri!) yaalamaa ture. 
Dhuma irratti dhibeen isaa biyya keessatti yaalamuu waan hin dandeenyeef, boordiin hospitaalichaa Kibba Afrikaa, Johaannisbarg deemee akka yaalamu murteesseera. 
Achi deemee yaalamuuf ammoo maallaqa Itoophiyaa qarshii kuma dhibba sadii fi saddeettama gaafata. 
Yaa firoota koo, egaa kadhaaf kan karaatti nu baase kana dha. 
Adaraa keessan. 
Adaraa Maaramii! Adaraa Gabreelii!....Hamma dandeessan nu gargaaraa. 
Lubbuu obboleessa kanaa waliin taanee du’a jalaa haa baraarru. 
Ijoollee isaa maatii malee hafanii diigamuu irraa haa oolchinu. 
Lammiif kan qaqqabu lammii dha. 
Wal malee maal qabnaa? Adaraa keessan...” jedhee kadhata. 
Warra itti goranii waa hiixataniif ammoo akka bokkaa Hagayyaa eebba itti roobsa. 
“Mana keessan irra isin haa jiraachisu! Balaa fi dhibee akka malee isin irraa haa qabu. 
Nagaa guutuu qabaadhaa. 
Gabreeliin balaa irraa isin haa baraaru. 
Kadhaaf karaatti hin ba’inaa!” jedha. 
Lubbuu koo!
Mee yaadi. 
Akka ati qarshii kuma dhibba sadii fi saddeettama hin qabne beekamaa dha. 
Hin qabdu. 
Garuu onneen kee fayyaa dha. 
Akka namichaa onnee dhukkubsattee maallaqa hamma sana si hin barbaachifne. 
Kun maal jechuu dha? 
Onnee fayyaa qabda jechuun qarshii kuma dhibba sadii fi saddeettama qabda jechuu dha. 
Fayyaan maallaqa akka caalu kan namaaf galu gaafa dhukkubsatan qofa. 
Amma kana...kunoo amma kaatee utuu hospitaala tokko seentee dhukkubsataa ciisee aadu argitee, du’aa fi jireenya gidduu seenee kan dhiphatu nama meeqa utuu ilaaltee, fayyaa keef uumaa galateeffatta. 
Namni fayyaa dhabee ittiin yaalamuuf qarshii kadhata. 
Atimmoo dhukkuba hin qabdu. 
Fayyaa qarshii caalu erga qabaattee, qarshii qabda. 
Giiphii kee keessaa yokiis baankiidhaa utuu hin taane, qaama kee keessaa qabda. 
Akkamitti ani hiyyeessa ofiin jettaree? Hin jedhamu!
Dureessi siree gaarii bitachuu danda’a. 
Hirriba garuu maallaqa isaan hin bitatu. 
Namni maallaqa qabu kitaaba gaggaarii bitachuu danda’a. 
Beekumsi garuu maallaqaan hin bitamu. 
Qarshiin nyaata gaggaarii siif bituu danda’a. 
Garaacha fayyaa garuu namaaf hin bitu. 
Wantota dureessi qarshiin bitachuu hin dandeenye erga qabaattee akka ati hin galateeffanne maaltu si taasisaree? 
Siree miidhagaa dhabdus, waanuma irra raftu irratti hirriba nagaa raftee erga bultee; maddoota beekumsaa haalaan argachuu dhabdus beekumsa si ga’u erga qabaattee, nyaata gaggaarii nyaachuu baattus nyaattee erga siif sifaa’ee...maaliif hin galateeffattu?
Addunyaa kanarraa guyyaa tokkotti namoota hedduutu du’u. 
Maarree ati namoota guyyaa kaleessaa du’anii awwaalaman keessaa tokko hin taane. 
Nagaan raftee nagaan dammaqxee jireenya jiraachuu itti fufteetta. 
Balaan tasaa si mudatee hin duune. 
Konkolaataan ittiin deemaa oolte galagalee si hin ajjeefne. 
Nyaanni ati nyaatte summaa’ee yokiis akka tasaa ol si ka’ee si hin ajjeefne. 
Humni elektirikaa si qabatee si hin ajjeefne. 
Ganna waan ta’eef bakakkaan sirra bu’ee si hin ajjeefne. 
Dhoqqee irra ejjettee mucucaattee kuftee hin duune. 
Ammayyuu lubbuudhaan jirta. 
Kun galateeffachuuf sababa barbaadamuu ol mitiiree?
Addunyaa kanarraa namoonni hedduun barreessuuf dubbisuu hin danda’an. 
Mana barnootaa seenanii barnoota idilee argachuuf carraa hin arganne. 
Atimmoo namoota kanneen keessaa tokko hin taane. 
Ni dubbifta. 
Ni barreessita. 
Ergaa addunyaan waliif dhaamu ni hubatta. 
Ofii kee dubbisuu dadhabuudhaan namoota dubbisuu danda’an hawwaa hin jirtu. 
Utuun akka abaluufaa baradheera ta’ee jettee gaabbii hin qabdu. 
Kun si hin galateeffachiisuuree?
Namoonni miliyoonaan lakkaa’aman mana keessa jiraatan waan hin qabneef daandii irra bulu. 
Qorraa fi bokkaa danda’anii jiraatu. 
Ati garuu isaan keessaa tokko miti. 
Kiraa haa ta’ullee malee mana keessa jiraattu qabda. 
Ala hin bultu. 
Bokkaa fi qorraan gubattee dararamaa hin jirtu. 
Kanaaf hoo Waaqayyoon maaliif hin galateeffattu?
Jireenya kee keessatti waan dhabde qofa ilaaltee hin yaadda’in. 
Waan qabdu irratti xiyyeeffadhu. 
Isa sitti hir’ate qofa ilaaltee komachaa jiraachuu dhiisiitii isa siif guuteef galateeffadhu. 
Barattuun kutaa tokkoo sun barnoota guddaa tokko nu hin barsiifnee? 
Barnoota ishee semisteera tokkoffaa xumurtee qabxii ishee bartee gara manaatti galte. 
Abbaan ishee ofitti waamee meeqaffaa akka baate ishee gaafate. 
Shanaffaa akka baate itti himte. 
Abbaan ishee qabxii isheetti hin gammadne. 
Tokkoffaa baati jedhee eegaa waan tureef fuula itti dukkaneesse. 
Hamilee ga’aa hin laanneef. 
“Tokkoffaaf utuun si eeguu shanaffaa baataa? Maaliif?” jedhee gaafate.
“Baabbaa koo,” jette sagalee nama hawwatuun, “Waan siif hin galletu jiraam. 
Daree ani itti baradhu keessa barattoota jaatamatu jiru. 
Jaatama keessaa shanaffaan ba’e. 
Nama afur qofatu na dura jira. 
Barattoonni shantamii shan garuu na booddee jiru. 
Warra na booda jiran barattoota shantamii shan arguu dadhabdee, barattoota muraasa [4] warra na dura jiran qofa argite. 
Garuu maaliif?” ittiin jette. 
Dubbii inni ishee irraa hin eegiin dhaga’uu isaaf rifatee callise.
Dhugaadhaam! Waan nu galateeffachiisu hedduu arguu dadhabnee waan nu komachiisu muraasa arginee uumaa keenyaan walitti buuna. 
Macaafni Guddichi maal nu barsiisaa? 
Seenaa nama Iyoob jedhamuu sanaa. 
Sababa malee gidiraan yommuu itti dhufu, fayyaa fi qabeenya isaa ijoollee isaas yeroo dhabu maal akka inni jedhe yaadadhu. 
Haadha manaa isaa ishee, “Waaqayyoon arrabsii du’i” isaan jetteef deebii inni deebise yaadaan qabi. 
“Atis akkuma dubartoota gowwaa taataa? 
Waan gaarii akkuma irraa fudhanne waan hamaas isa irraa fudhachuun nuuf ta’a!” jedhe. 
Atis akkuma yeroo wanti gaariin siif ta’u galateeffattu, wanti hamaan yeroo si mudatus galateeffadhu. 
Hin gumgumiin. 
Hin komatin. 
Waaqayyoon komattee isa hin gaddisiisin. 
Guyyaa tokkotti—sa’atii 24 keessatti—yoo xiqqaate si’a 22,000 harganta. 
Yeroo qilleensa ol fudhattee baafattu mara uumaadhaan, “Galata kee!” jedhi. 
Raawwattee waakkii hin dubbatin. 
Hir’uu haasoftee uumaa kee namatti hin hamatiin. 
Carraa argatte hundumaan, yeroo argatte hundumaatti, haala argatte hundumaa keessatti, namoota argatte hundumaatti wanta gaarii uumaan kee siif godhe qofa dubbadhu. 
Yeroo hedduu wanti hamaan hamma fedheyyuu yoo hammaate waan gaarii of keessaa ni qabaata. 
Rooziin qoraattii qaba. 
Nama waraana. 
Ta’ullee, abaaboo miidhagaa fi urgaa’aa kan akka malee ija namaa hawwatus ni qaba. 
Kaannisni ilkee qaba. 
Yoo nama hidde nama dhukkubsa. 
Garuu damma akka malee miyaa’u namaaf kenna. 
Kanaafuu, wanti hamaan tokko yommuu si mudatu, hammeenya isaa duwwaa irratti xiyyeeffattee mataa of naannessuu utuu hin taane, wanti uumaa kee si galateeffachiisu maaltu akka keessa jiru hubannaadhaan ilaali. 
Wanta dubartittiin guyyaa tokkoo sun dubbatte yaadadhu. 
Si yaadachiisuu? “Mucaan ilmaa koo umurii waggaa 16tti na jalaa du’e. 
Baay’ee nama gaddisiisa. 
Taatee kana keessaa wanti uumaa galateeffachiisu yoo jiraateef ittan yaade. 
Nan argadhes. 
Waggoota 16 yeroon ilma koo waliin ture keessatti guyyoota gammachiisoo kanneen hin irraanfatamne isa waliin dabarseera. 
Har’a du’aan mucaa koo dhabus, guyyoota gaggaarii sana naaf kennuu isaaf uumaa koo galateeffadheera” jette.
Itti dabalteehoo? “Guyyaa tokko tokko abbaan manaa koo 
hojiidhaa galee na wajjin haasa'uu dhiisee taa’ee gaazexaa dubbisa. 
Yokiinimmoo TV ilaala. 
Ani isa yaadaan oola, akka inni na waliin haasa’un barbaada. 
Inni garuu hojii biraatti qabama. 
Aaruuf jedheen gidduutti waa yaada. 
Dubartoota addunyaa keessa jiran hedduu warra abbaa manaa hin qabne. 
Natti dubbachuu baatus, dubartii abbaa manaa qabdu isa na taasise uumaa koon galateeffadha” jette. 
“Guyyaa tokko tokko hojii oolee dadhabee galeen boqochuu fedha. 
Kutaa ciisichaa seenaan ciisa. 
Iddoo tasgabbaa’aa fi bakka jeequmsi hin jirren barbaada. 
Ijoolleen koo garuu mana keessa fiiganii waan taphataniif sagalee isaanii ol kaasanii na jeequ. 
Aaruuf jedheen gidduuttimmoo waa yaada. 
Ijoolleen koo taphatanii kan na jeeqan fayyaa guutuu waan qabaniif. 
Utuu dhukkubsatanii natti hin iyyan. 
Kanaaf jeequmsa isaaniitti aaruu dhiiseen, uumaa isaanii isa fayyaa isaaniif kenne galateeffadha.”
“Guyyaa tokko abbaan manaa koo furtuu mana keenyaa qabatee gara manaatti galuu dide. 
Hojiidhaa dhufee yeroo dheeraan ala dhaabadhee isa eege. 
Itti aaruuf ka’een gidduutti waa yaade. 
Utuu abbaan manaa koo furtuu kana fuudhee hin deemne ta’ee, silaa hattuun furticha fudhatee banatee mana seena. 
Mana seenee meeshaa keenya hunda nu saama ture. 
Isan ala dhaabadhu aaruu dhiiseen isa meeshaan keenya hatamuu ooleef waaqa galateeffadha” jette. 
Yaa lubbuu koo!
Rakkina kee keessaa galata barbaadii uumaaf kenni. 
Yoo barbaaddee dhabde sababa guddaa tokkon siif kenna. 
Yoo xiqqaatee xiqqaatee hamma har’aatti lubbuudhaan jirta. 
Hafuura ni baafatta. 
Kun si galateeffachiisa. 
Yaadadhu Umurii gabaabduu jiraatte keessatti namoota meeqa of biraa dhabdeetta. 
Balaa to’annaa isaanii gararraa ta’een du’anii kan hafan meeqatu jiru? 
Atis jabaattee hin jiraanne. 
Humna qabaattee, beekaa taatee, dureessa taatee yokiis waan addaa tokko qabaattee hamma har’aatti hin jiraanne. 
Lakki Akkana miti. 
Hammam dadhabaa akka taate atuu beekta. 
Garuu jiraatteetta. 
Kun gargaarsa uumaati. 
Qoraattii roozii kee irra jiruuf uumaa komachuu mannaa abaaboo roozii kee irra jirutti gammadi.
Dubbisi, dubbisuu hin dadhabiin.
Hamma jiraattutti addunyaa kanarra Mudannoo hedduutu fuul dura kee jira. 
Nama baay'ee horatta hiriyyaa fi fira.
Tokko si jaallata tokko si gurgura.
Tarkaanfii jireenyaa taasiftu keessatti.
Umurii kee guutuu waggaa lakkooftutti.
Michuun tokko jira hiriyyaan si hin ganne.
Haala irratti hundaa'ee kan si dhiisee hin deemne.
Bu'aa xiqqoof jedhee kan si hin gurguranne.
Ofii darbee deemuuf boolla kan si hin buufne.
Hiriyyaa dhugaa garaan isaa qulqulluu.
Waahila amansiisaa fira fira caalu.
Yoo kufte kan si kaasu.
Dadhabnaan kan si jabeessu.
Michuu tokko qabda michuu ajaa'ibaa.
innis kitaaba!
Har’as qajeelfama guddaa tokkon siif kenna. 
Kun qajeelfama ati akka salphaatti ilaaluu hin qabnee dha. 
Take it serious! 
Qajeelfama kana hojiirra oolchitee si arguun fedha. 
Akka amaleeffattu, barsiifata akka siif ta’u, aadaa akka taasifattun barbaada. 
Dogoggora namoonni hedduun uuman waan ta’eef, atis qajeelfama kana hin dogoggorin.
Jireenya kee keessatti kitaabotaaf iddoo guddaa qabaadhu. 
Dubbisuun hojii yokiis amala ati ittiin beekamtu haa ta’u. 
Namni waa’ee kee yaadu yeroo hundumaa wanti inni ittiin si yaadachuu qabu dubbisuu siif haa ta’u. 
Aadaan dubbisuu aadaa ati ittiin beekamtu siif haa ta’u. 
Baacoo fi oduu durii funaantee nama kofalchiisuun miti. 
Miti Tokko tokkotti hamattee namoota walitti buusuun miti. 
Xinnaafis guddaafis aartee dheekkamuudhaan miti. 
Namni si beeku marti amala dubbisuu keetiin si haa beeku.
Kitaabonni michuu jireenya keetiiti. 
Michuu waan hamaa sitti hin yaadne. 
Michuu akka namaa waan meeqaan si hin gaddisiifne. 
Michuu waa siif kennuuf malee waa sirraa fudhachuuf sitti hin dhi’aanne. 
Michuu jaalala haala irratti hundaa’een si hin sossobne. 
Michuu icciitii kee baasee hin saaxille. 
Michuu bu’aa sirraa hin barbaanne. 
Michuu garaa qulqulluu. 
Michuu kallattii hin taane si agarsiisee galma gadheetti si hin geessine. 
Kitaabonni michuu keeti. 
Michuu ati amanachuu dandeessu; kan ati gaaf tokko dabarsee na kenna jettee hin sodaanne; michuu du’aafan of biraa dhaba jettee hin sodaanne; michuu har’a faara sitti tolee bor sitti hin jijjiiramne kitaabonni michuu keeti.
Kitaabonni hundi si gargaaru jechuu koo miti. 
Kanneen baay’ee si fayyadan akkuma jiran, kanneen si balleessanis ni jiru. 
Kanneen kallattii sirrii si argisiisanii galma miidhagaatti si geessan akkuma jiran kanneen gara hin taanetti si oofanis hedduu dha. 
Kitaabonni sammuu kee irratti dhiibbaa fi jijjiirama gaarii fidan akkuma jiran, kitaabonni jireenya kee miidhanis ni jiru. 
Tokko tokko nama guddaa guddatee lammii isaaf bu’aa buusu si taasisu, kaanimmoo nama dhaloota dogoggorsu kan badiisa namoota hedduuf sababa ta’u si taasisu. 
Kanaafuu, waan argatte hunda akka ati dubbiftu siif hin dhaamu. 
Kitaabota si fayyadan qofa akka dubbiftun si gorsa. 
Jireenyi dhimma filannoo akka ta’e beekta. 
Har’i keenya bu’aa filannoo keenya kaleessaa akka ta’e deddeebi’ee si yaadachiiseera. 
Filannoon keenya har’aammoo jireenya keenya isa borii irratti hundaa’a. 
Hamma jiraattutti filannoowwan ati taasiftu warra baay’ee barbaachisoo fi murteessoo keessaa tokko filannoo kitaabotaati. 
Eeggannoo guddaadhaan erga filattee booda yeroo fudhadhuutii dubbisi.
Kitaabota itti amantu dubbisuuf yeroon ati fudhatte yeroo qisaasa’e sitti hin fakkaatiin. 
Yeroon dubbisa kitaabotaaf oole dhuguma yeroo ati haalaan dhimma itti baatee dha. 
Namoonni tokko tokko qabxii kana wallaalu. 
Mana shayee tokko ta’anii nama waliin sa’atii sadii fi walakkaa haasa’u. 
Ni odeessu. 
Dhimma dhuunfaa isaanii, dhimma namoota biroo, dhimma naannoo isaanii waan meeqa haasa’aa oolu. 
Wanti isaan hafu hin jiru. 
Kitaaba dubbisuuf daqiiqaa kudha shan yoo fudhatan garuu du’a itti fakkaata. 
Yeroo isaaniitti akka waan taphataniitti ilaalu. 
Dogoggorri kana caalu maaltu jira laata?
Yaadadhu, namoota waliin yeroo haasoftu yeroo hedduu wanta nama haaressu hin haasoftu. 
Mata duree ofii filatte utuu hin taane kan namichi inni ati waliin haasoftu sun filatte haasofta. 
Nama tokko jajjee isa kaan hamatta. 
Tokkoof hamilee kennitee hamilee isa tokkoorra deemta. 
Waan hedduu waan haasoftuuf cubbuu hedduutu keessa jira.
Kitaabonni garuu dogoggoraa fi cubbuu akkanaa irraa si oolchu. 
Akka ati nama itti hamattu gurra siif hin kennan. 
Waa siif kennuuf malee waa sirraa fudhachuuf carraa hin argattu. 
Maamilli ati waliin dubbattee jal’ina kamuu keessa hin galle kitaaba qofa! 
Yoo kun soba sitti fakkaate asuma irratti dhaabiitii nama tokko waliin haasa’i. 
Daqiiqaa muraasa waliin haasa’ii hammam wantota hin barbaachifne akka dubbattu of irratti ilaali.
Kanaafuu, akka kootti namoota waliin yeroo dheeraa fudhattee kitaabotaaf yeroo dhabuu mannaa, kitaabotaaf yeroo dheeraa kenniitii namootaaf yeroo kennitu gabaabsi. 
Gaaffii akka qabdu nan arga! 
“Kun attamitti danda’amaa? 
Nama malee akkamittan jiraadha?” yeroo naan jettu natti dhaga’ama. 
Maaliif dalga na hubattaa ykn  Maal taate?
Nama malee jiraachuu dandeessa yooman jedhe?"
Si dadhabaa kana haa turuu eenyuyyuu nama malee jiraachuu hin dandeenye. 
Sana gochuu kan yaale yoo jiraatemmoo hin milkoofne. 
Yesuus Kiristoos lafa irra yeroo ture namoota kudha lama waamee—bartoota taasifatee—waliin jiraate. 
Isayyuu namni barbaachiseera. 
Atis nama malee jiraachuu hin dandeessu. 
Karaa kamiinuu hin dandeessu. 
Qabxiin ani siif ibsuu barbaade garuu namoota wajjin jiraattuuf yeroo hin barbaachifne akka hin kenninee dha. 
Nama taa’ee nama sitti hamatu waliin sa’atii hedduu gubuu irra kitaaba waan gaarii irraa barattu waliin turuu siif hin wayyuu? 
Wayya! Kitaabota hedduu dubbisuun nama sababaa fi bu’aa gad fageessee yaadu si taasisa. 
Hammam beekaa akka taate miti, hammam wallaalaa akka taate si argisiisuun beekumsa dabalataa argachuuf dheebuu si keessatti uumu. 
Hammuma baay’ee dubbisaa dhuftu beekumsa dheebochaa dhufta. 
Yoo dubbifte dubbiin ati dubbatu bilchaataa fi kan namoota irratti dhiibbaa taasisu ta’a. 
Dubbattee amansiifta. 
Hawaasa keessatti dhageettii qabaatta. 
Hayyuu taata—hayyuu bu’aa buusu. 
Wanta michuun keenya yeroo darbe nuun jedhe yaadadhu. 
“Maaliif akkanatti yeroo dheeraa fudhattee dubbiftaa?” 
jennee yeroo gaafanne deebiin isaa maal turee? 
“Dubbisuun gaarii dha. 
Ergan kitaabota dubbisuutti ka’ee sammuun koo nagaa argate. 
Dubbisuun sammuu bal’isee afaan dhiphisa. 
Baay’ee kan dubbiftu yoo taate waan baay’ee hin dubbattu. 
Xiqqoo dubbatta, garuu ishumaan waan guddaa hojjetta” nuun jedhe. 
Nama hin dhibuu? Kitaabota dubbisuun sammuu namaa akka bal’isuu fi afaan namaa akka dhiphisu erga nuuf himee maaliif hin dubbifturee?
Maallaqa kitaaba bitachuuf baafteef gaabbuun sirra hin jiraatu. 
Na fayyada jettee kitaaba itti amantu bituuf maallaqni ati baaftu akka waan baankii kaawwatteetti sitti haa dhagaa’amu. 
Iddoo baankii caalu, bakka amansiisaa, gola hattuun seentee si jalaa hin hanne, kutaa moofa’ee si jalaa hin banne keessa kaawwachuu dha—sammuu kee keessa. 
Mudannoo hiriyyaa keenyaa isa yeroo darbee yaadadhu. 
Tolasaan qarshii 150 qofa giiphii isaa keessaa qaba ture. 
Hiriyyaa isaa Gaarummaa waliin osoo deemuu karaa irratti nama kitaabota gurguru argan. 
Itti goraniis ilaalan. 
Achumaan Tolasaan qarshii jaatama jaatama baasee qarshii 120’ n kitaabota lama bitate. 
Qarshii 30 qofatu isaaf hafe. 
Gaarummaan akka malee itti dheekkame. 
Sun gowwummaa guddaa fakkaatee itti mul’ate. 
Tolasaan ija isaa keessa ilaalaa Gaarummaadhaan akkana jedhe, “Hin dogoggorin! 
Kitaaba bitachuuf qarshiin baaseef yoomiyyuu hin gaabbu. 
Qarshii walirra tuulee dureessa ta’uun waan addaa miti. 
Sun salphaa dha. 
Addunyaa kanarraa wanti ati akka tasaatti ta’uu dandeessu dureessa dha. 
Dureessa maallaqaa. 
Maaltu beeka Guyyaa tokko akka tasaa osoo karaa deemtuu dhagaa calaqqisu tokko argitee gad jettee fudhatta. 
Yommuu qorachiiftu warqee ta’a. 
Deemtee gurguratta. 
Argitee Dhagaa lafaa fuutee gurgurattee ittiin miliyeenera taata. 
Yoo kun siif ta’uu baatemmoo waliin dhooftee duroomuu dandeessa. 
Qarshiin waraqaa seera qabeessa dha—ni hatama. 
Hattee duroomuun salphaadha” jedhe.
Ittuma fufee akkana jedheen, “Addunyaa kana irraa wanti ati akka tasaatti ta’uu hin dandeenye hayyuu dha. 
Eenyuyyuu akka carraa hayyuu ta’uu hin danda’u. 
Sababni isaa beekumsi akka qarshii waraqaa miti. 
Giiphii keessa yokiin baankii keessa hin kaa’amu. 
Harkaan hin qaqqabamu, ijaanis hin argamu. 
Sammuu keessatti qofa kuufamuu danda’a. 
Maarree namni hayyuu ta’uu fedhu, beekaan beekumsa isaan dhalootaaf waa buusuu barbaadu yoomiyyuu karaa ittiin beekumsa argatu barbaaduu qaba. 
Karaawwan gara sanatti geessan keessaa tokko—inni murteessaan—kitaabota dubbisuu dha.”
Tolasaan ibsa ajaa’ibsiisaa kenne. 
Atis ibsa kana qalbifadhu. 
Ergaa guddaa iddoo gaarii kaa’amuu qabuu dha. 
Yoo waan fedheef yeroo dhabde kitaabota waliin dabarsuuf yeroo hin dhabin. 
Eenyu irraallee yoo fagaatte kitaabota irraa hin fagaatiin. 
Itti dhi’aadhu. 
Michoomfadhu. 
Ofitti qabi. 
Wanti nama gaddisiisu hawaasi ati keessa jirtu muuxannoo dubbisuu ga’aa hin qabu. 
Abbootiin ijoollee isaaniif kitaabota barbaachisoo bituuf fedha hin qabaatan. 
Hiriyyoota isaanii waamanii galgala tokko dhugaatii wal afeeru. 
Biiraa dhuganii dhuganii garaatti of guutu. 
Dhugaatii bor irraanfatamuuf qarshii dhibbaa fi wayi baasanii, kitaaba ijoollee isaanii fayyadu garuu qarshii shantamaan bituu dadhabu. 
Sababni isaa yoo kitaaba bitan akka waan maallaqa isaanii waan hin taanetti baasaniitti ilaalu. 
Ilaalchi kun ilaalcha dhukkubsataa dha. 
Ilaalcha rakkina qabu. 
Akkasitti akka yaadan kan isaan taasisu dhiphina sammuuti—sunimmoo ofii isaanii kitaabota dubbisuu dhabuu isaanii irraa dhufa.
Amma waan hedduu waan hubatte natti fakkaata. 
Eebba sana yaadadhu, “Sammuun kee qullaa ta’uu irra giiphiin kee qullaa haa ta’u!” isa jedhu. 
Maarree, giiphii keetti hir’isii sammuu keetti kuusi.
Nan beeka aadaan dubbisuu Afrikaa keessatti hir'ina qaba. 
Nuti ijoollee Afrikaaf waa dubbisuu fi barreessuu caalaa uumaan haasa’uu nuuf kenne. 
Daqiiqaa shan dubbisuu mannaa sa’atii shan odeessuu filanna. 
Haasofnee haasofnee hin quufnu. 
Taatee guyyaa tokkoo waggaa guutuu dubbanna. 
Faranjoonni Lixaa dhufanii maakiyaatoo qarshii shanii nu afeeruun waan meeqa nu haasofsiisu. 
Isa nuti haasofnu waraabbatanii fudhatanii deemu. 
Yeroo xiqqoo booda oduukeenya kitaaba gochuun maxxansiisanii gatii guddaan nutti gurguratu. 
Dubbisuu baannus irraa bitanna. 
Fuula tokko hin barreessinu, fuula tokko hin dubbifnu. 
Akka kootti dhukkubni kana caalu hin jiru. 
Dhukkuba fayyina atattamaa barbaadu dha—kun. 
Namoonni gariin kaayyoo sirrii hin taaneef kitaaba dubbisu. 
Fakkeenyaaf, yoo hirribni isaan qabachuu dide qofa kan kitaaba dubbisan hedduu dha. 
Akka kitaabni lafarra jiru kan yaadatan gaafa hirribni dhibu dha. 
Isumayyuu irraa barachuuf utuu hin taane, hirriba isaanii ittiin eeggachuuf. 
Yeroo hirribni isaanii dhufu kitaaba dugdaan ciisanii dubbisaa turan funyaanitti haguuggatanii rafu. 
Ni rafu. 
Halkan guutuu rafu. 
Rafanii rafanii hin quufan. 
Nama tokkoof guyyaa tokkotti hirribni sa’atii torbaa ga’aa dha. 
Namoonni tokko tokkommoo sa’atii ja’a qofa rafnaan ga’aa dha. 
Kan maaliitiree inni kitaaba dubbisuu dhiisanii halkan guutuu rafaa bulan?
Namoonni tokko tokkommoo waan hojjetan dhabanii yeroo muka’an kitaabni ija isaanii dura bu’a. 
Mukuu itti ba’uuf qofa dubbisu.
Kunis kaayyoo fayyaalessa miti. 
Kitaaba dubbisuuf yeroon mijataan yeroo itti sammuun ofii dadhabee waan hojjetu wallaalu miti. 
Yeroo itti lafti namatti dhiphatee miirri namaa jeeqamu miti. 
Yeroo waan fuudhanii waan kaa’an wallaalan miti. 
Yeroon kitaaba dubbisuuf ta’u inni sirriin yeroo itti sammuun namaa dadhabbii fi mukuu irraa bilisa ta’ee odeeffannoo argatu fudhachuuf qophaa’aa ta’uu dha. 
Walakkaan immoo utuu namoonni kitaaba tokko jajanii dhaga’anii irraa ergifatu. 
Silaa maallaqa baasanii bituun isaaniif akka yakkaatti ilaalama. 
Ergifatanii fudhatanii galu. 
Fuula jalqabaa bananii ilaalu. 
Galataa fi seensa kitaabichaa qofa dubbisu. 
Galagalchanii dugda kitaabichaa irra isa jiru dubbisu. 
Sana goonaan boraatii siree isaanii irra jiru jala kaa’u. 
Ofii hin dubbisan, namas hin dubbisiisan. 
Hayyuun sun maal jedhee? “Akka nama kitaaba dubbisuu eegalee gidduutti dhiisuu namni nama gaddisiisu hin jiru!” Namoota akkanaa meeqa qabnaa laata? 
Keessumaa hawaasni keenya kanaan guddaa komatama. 
Kaayyoon ati kitaabota dubbiftuuf waan tokko qofa haa ta’u. 
Innis beekumsa ittiin of fayyaddee lammii kee fayyaddu argachuuf. 
Na amani, qajeelfamni kun si gargaara. 
Dubbisi dubbisi dubbisuu hin dadhabin. 
Hin nuffiin. 
Addaan hin kutin. 
Yoos nama dhimma baasu taata. 
Ni guddattas Jabaadhu!
Obsi, Obsa hin dhabiin.
Addunyaa gidiraa addunyaa rakkistuu.
Kan nama waraantu qoraattiidhaan guutuu.
Bu'aa ba'ii qabdi hundaaf hin mijattu.
Tokkotti yoo tolte kaanittimmoo hamtuu.
Tokko kofalchiiftee 'sa tokko boossisti.
Nama tokko ol kaastee 'sa tokko gad buusti.
Filannoo mataa isheen nama wal caalchifti.
Ija tokko hin qabdu qooddee nama ilaalti.
Jireenyi ofuma ishee mana barnootaati.
Rakkistee dhiphistee waa nama barsiisti.
Mi'aawaas hadha'aas gaarii ta'u hamaa isaa.
Danda'anii deemuuf gammachuu fi gadda isaa.
Meeshaan tokkotu jiru baay'ee barbaachisaa.
innis obsa!
Jireenyi addunyaa bu’aa ba’ii akka qabuu fi daandii bal’ifatanii irra deeman akka hin taane duraan siif himeen ture. 
Bu’aa ba’ii sana keessa darbuuf wantota haalaan barbaachisan keessaa tokko obsa dha.
Jireenyi addunyaa galaana dha yoo jedhame, riqichi ittiin ce’an obsa dha.
Yoomiyyuu Macaafa Qulqulluu dubbisuun amala ijoollummaadhaa kaastee barsiifattee dha. 
Sun qajeelfama jireenya keetiiti. 
Ammas yaadaadhu! Kitaabni guddichi maal akka barsiisu. 
Noh markaba ittiin badisa oolu hojjetachuuf waggoota 120 itti fudhate. 
Waggoota kana hundumaa hojii tokko hojjechuun dadhabsiisaa ta’uurra darbee nuffisiisaa dha. 
Waan hojjechuuf of kenne tokkoof namni hamma kana gatii baasa jechuu dha.
Abrahaam ilma isaa argachuuf waggoota 25 eeguutu itti ture.
Utuu dhala hin godhatin umuriin isaa waggoota 99 kan ga’e Abrahaam, guyyaa tokko uumaan maqaadhaan isa waame.
Waamee waadaa guddaa tokko isaaf kenne. 
Ilma akka isaaf kennu. 
Haa ta’u malee, ilma isaa sana argachuuf waggoota 25 eeguutu isa irra ture.
Museen waggoota 40 guutuu lafa onaa keessa taa’ee Waaqa eeggachuutu irra ture. 
Waggoonni 40 qoosaa dhaa? 
Jabinni ittiin obsanii hamma kana eeggatan hoo eessaa dhufaa? 
Kun hin ulfaatuu?
Namoota Macaafa Qulqulluu keessaa duwwaa miti. 
Baroota adda addaatti namoonni obsa qabaachuun fakkeenya siif ta’an hedduutu jiru. 
Mee armaan gaditti muraasa isaaniin si yaadachiisa.
Li’oonaardoo Daavinchii hamma tokko seenaa jireenya isaa beekta. 
Nama uumaan kennaa hedduu kenneef—nama dandeettii addaa qabu ture. 
Saayintistii, artistii fi nama filoosoofii ture. 
Fakkii kaasuudhaan namni isa dorgomu waan jiru hin fakkaatu. 
Moonaaliizaan hojii isaa addaati. 
Akka salphaatti hin hojjenne. 
Baay’ee baay’ee itti dadhabe. 
Hidhii Moonaaliizaa qofa hojjetee xumuruuf waggoota 11 hojjete.
Hubadhu! Guyyaa 11 ykn ji’oota 11 miti. 
Waggoota 11’n jedhe. 
Obsa guddaa!
Toomaas A  Ediisen namoota dandeettii kalaqaa adda ta’e qaban muraasa addunyaan keenya argite keessaa isa tokko ture. 
Barumsa ji’a sadii qofaa ture kan barate. 
Dhamaatii mataa isaa fi gargaarsa harmee isaatiin garuu addunyaa kanaaf oolmaa guddaa ooleera. 
Kanaafuu, namoota addunyaan kun tasuma dagachuu hin dandeenye keessaa tokko dha. 
Balbii elektirikii hojjechuuf yeroo 10,000 ol irra deddeebi’ee yaaluu qaba ture. 
Kanas hubadhu Yeroo kudhan hin jenne, yeroo kuma kudhan! 
Balbii ishee hojjete sana hojjetoota isaa keessaa isa tokko waamee akka inni isaaf kaa’uuf itti kenne. 
Innis baatee utuu deemuu lafa buusee cabse. 
Hojii yeroo hamma sana dheeratu fudhatee hojjetame al tokkotti lafa buusee yommuu cabsu—utuu Ediiseniin taatee maal taata? 
Inni garuu ni callise. 
Irra deebi’ee hojjete.
Wanti nama ajaa’ibu immoo isa irra deebi’ee hojjete sanas namicha isa dura jalaa cabse sanatti kennuu isaati. 
Namoonni hedduun utuu jiranii isa balbii jalqabaa jalaa cabse waamee itti kennuun isaa fakkeenya obsaa namoonni hedduun ajaa’ibsiifatan ta’ee jiraata. 
Obsa Niilsen Mandeellaan bilisummaa biyya isaa isa abjoote bira ga’uuf waggoota 27 mana hidhaa Rooben keessatti hidhamee eeguutu irra ture. 
Yeroo mana hidhaa seene ga’eessa ture.
Yeroo hiikamee ba’u garuu jaarsa mataa harrii ta’ee ture.
“Obbo Mandeellaa, ni dulloomtekaa!” isaan jedhe namichi tokko. 
“Eyyee, bilchaadheen ba’e!” jedhee deebiseef.
Hiikaa Awwaajii (Onesimoos Nasib) Macaafa Qulqulluu yeroo jalqabaaf Afaan Oromootti hiikuudhaan beekama. 
Sana birattis kitaabota biroo tokko tokko hiikee maxxansiiseera.
Kitaabota ofii isaatiis barreesseera. 
Namoota guddina Afaan Oromoof ga’ee addaa taphatan keessaa nama tokko ture.
Biyya Awurooppaa keessatti waggoota 10 gannaa fi bona guutuu taa’ee Macaafa Qulqulluu hiike. 
Hiikee erga xumuree boodammoo deggersa gaafatee maxxansiisuuf waggoota 7 guutuu itti fudhate. 
Walumaa galatti waggoota 17 itti fudhate—hojiin hiikkaa sun.
Tokko lama jedhee ibsee fixuu hin danda’u. 
Obsanii kaayyoo isaanii bira kan ga’an, itti dadhabanii hojjetanii abjuu isaanii fiixaan kan baafatan, dhiibbaa fi rakkina, gufuu fi miidhama isaan mudate hundumaa keessa darbanii bakka yaadan kan ga’an hedduutu jiru.
Ati garuu, qoramtee kan itti darbuu dadhabde inni guddaan obsa dha. 
Kaayyoo qabda akkasumas Abjuu qabda,Mul’ata qabda.
Fagoo yaadda, fagoo argitas. 
Garuu obsa hin qabdu. 
Wanti ani siif mirkaneessuu barbaadu garuu obsa malee eessayyuu ga’uu akka hin dandeenyee dha.
Dhugaa dha Addunyaan kun kan warra obsa qabaniiti.
Jireenya kee guyyaa guyyaa keessatti obsi murteessaa dha.
Keessumaa amala namootaa dandeessee wajjin jiraachuuf obsa qabaachuun dirqama dha.
Siin garuu si taajjabeera. 
Deddeebitee obsa dhabdeetta. 
Yeroo hedduu garaa dhiphatteetta. 
Garaa dhiphachuu kee irraa kan ka’e waan gurguddaa dhabdeetta. 
Toomaas A Ediisen hojii tokkotti milkaa’uuf yeroo 10,000 yaale jedhee amma sitti himeera, yaadadhu, ati garuu yeroo lama sadiiyyuu hin yaaltu. 
Al tokko hojjetta , Yoo kufte ciniiinnatee lammaffaa yaalta. 
Sana booda carraa kee, namoota, akkasumas uumaa kee komachaa dhiiftee deemta.
Galgala tokko maal jettee akka gumgumte yaadadhu. 
Mee yaadadhu. 
Karoora pirojektii (proposal) barreessite. 
Hojii guddaa tokko ittiin hojjechuuf maallaqa guddaa heyyamsiifatte. 
Dhaabbanni siif heyyame sun waajjira mootummaa keessaa hojjechaa turterraa xalayaa deggersaa barreeffadhuu kottuutii maallaqa fudhadhu siin jedhe.
Bara jireenya kee maallaqa ati argattee hin beekne ture.
Eessatti beektaa,Ati hiyyeessa. 
Maallaqa hin beektu, ammoo maallaqni si hin beeku. 
Kanaafuu, maallaqa hamma sana ga’u  sochoosuu danda’uu keef gammaddee waan taatu wallaalte.
Akka waan dandeettii mataa keen argattee of jajje. 
“Yes! I did it!” (Nan hojjedhe!) jette—afaan warra bishaan gamaan.
Gammachuu irraa kan ka’e dacheen hammas bal’attu kun sitti dhiphatte. 
Qophii barbaachisu hunda xumurte.
Gammachuun guyyaa sanaa hin irraanfatamu. 
Edaa baay’ee yoo gammadan akka sana ta’u Guyyaan isaa Kamisa ture.
Xalayaan deggersaa guyyaa sana siif xumuramuu qaba.
Jimaata akka siif hin hojjetamne dhaabbanni maallaqa siif kennuuf ture gaaf sana dhimma gargaarsaa irratti hin hojjetu.
Sambanni immoo guyyaa itti namoota waliin deemtee hojii karoorfatte sana raawwattu ture.
Maal godharee?...
Geggeessaan waajjira keetii xalayaa jedhame siif kenne. 
Ati garuu ariifachuu irraa kan ka’e xalayicha waraqaa waamichaa namootaaf qopheessite waliin bakka saddeetitti kutte.
Saffisaan poostaa duwwaa qabattee gara dhaabbata gargaarsaa sana deemte. 
Achi geessee ilaallaan, poostaa waraqaan keessa hin jirree dha. 
Fiigichaan gara waajjira keetti deebite. 
Achi geenyaan geggeessaan waajjiraa hin jiru.
Itti aanaan immoo—haala nama gaddisiisuun—xalayaa siif kennuu dide. 
Chaappaatti sanduqa cufatee utuu ati ilaaltuu ba’ee deeme. 
Guyyaa sa’atii 10:00 tti sitti dukkanaa’e.
Biyyaaf guyyaa dha, siif halkan ta’e. 
Carraan guddaa sitti fakkaate sun utuu si jalaa gubatuu argite. 
Ibidda carraa kee si jalaa gube karkarfatte. 
Si gube!
Fala dhabdee dhiiftee deemte. Akka nama maraatee harka
raastee qofaa kee haasa’aa deemsa itti fufte. Geejjibaan
konkolaataa keessa seentee bakka itti buutu wallaalte.
Konkolaachisaan iddoo ga’uuf ka'e waan ga’eef akka buutu si gaafate. 
Irraa buuteef. 
Buutee immoo karaa walakkaa deemuu eegalte. 
Bitaa fi mirga keen konkolaataatu fiiga. 
Sagalee akeekkachiisaa (fiinoo) afuufanii dadhabanii sirraa goranii darban. 
Inni tokko garuu siif gaddee konkolaataa isaa dhaabe.
Morma isaa karaa foddaa konkolaataa gad-baafatee akkana siin jedhe:
“Friend! Abdii tokkollee hin qabdu jechuu dhaa?”
“Hin qabu! Abdii eessaan fidee? 
Nama abdii qabun fakkaadhaa?”
“Nama gaddisiisa Waan hundaafuu, guyyaa tokko siif darba ta’aa utuu qarqara irra deemtee wayya!”
Aariin yeroo sanaa dhukkuba garaachaa sitti fide. 
Baay’ees dhukkubsatte. 
Jecha ittiin guyyaa sana uumaa komatte yaadadhu. 
“Uumaan eessa deemee? 
Yeroo namni tokko dabaa hammas ga’u narratti hojjetu maaf callisee ilaalaa?
Yaa anaa Amma ani maal naaf wayyaa? 
Inni nama hin qabne Waaqa qaba. 
Inni Waaqa hin qabne nama qaba. 
Ani lachuu keessaa hin qabu. 
Yaa anaa” hin jennee ati?
Hin jennee Obsi akkanaa?
Obsi bor keessatti abdii arganii isa har’aa dhiisuu dha. 
Aduu bor ba’uuf jirtu yaadanii dukkana har’aa keessatti jabina argachuu dha. 
Gufuu dukkana keessaan nama rukkutu dhukkuba isaa obsuu dha.
Kitaaba Waaqaa irraa maal baranne? 
Yesuus Kiristoos yeroo namoonni isa arrabsan, reeban, itti tufanii fi fannisanii ajjeesan ni callise. 
Deebii hin laanneef. 
Fannoo irra taa’ee warra isa fannisaniif kadhate: “Yaa abbaa waan gochaa jiran hin beekanii isaaniif dhiisi" jedhe. 
Garuu maaliif  Maaliif isaan hin abaarre? 
Maaliif humna waaqummaa isaa fayyadamee diinota isaa du’aan hin adabnee? 
Maaliif gatii gatii isaanii hin laanneef? 
Maaliif jettee yaadda? 
Kabaja guddaa du’a garasitti isa eegu yaadee wanta guyyaa sana isa mudate obse. 
Malee dhukkubsachuu dhabee miti? 
Nama muka irratti fannifame caalaa eenyutu dhukkubsataa? 
Harka mismaarri mukatti hodhe caalaa harka kamtu dhukkubsataa?
Miilla mukatti hodhamee dhiiga cobsu caalaa maaltu dhukkubsatan jedheem? 
Cinaacha eeboon waraanamee  dhiigni keessaa dhangala’u caalaa mee maaltu haa dhukkubsatuu? 
Kiristoos garuu sana hundumaa obse. 
Cal jedhe Obsi dhugaan kana dha.
Atoo Madaallii obsaa irratti yommuu madaalamtu akkam?
Atuu beekta, Nama si arrabseef achumatti gatii isaa kennitaaf.
Tokko isa si arrabse atimmoo shan arrabsita. 
Nama dabaa sitti yaade dabaa itti yaadda.
Hin dagatin Karaan milkaa’inatti geessu qoraattiin kan guutamee dha. 
Waraanamaa, qoraattii ofittii buqqisaa, aadaa, okkolaa deemta malee siif mijatee, kophee baay’ee namatti tolu miilatti godhattee, bashannanaa fi kolfaa kan irra deemtu miti. 
Ni kufta, ni kaata, ni kufta, ni kaata—kun qajeelfama milkaa’inaati. 
“Namni madaa kufaatii hin obsine deemsa milkaa’inaa hin eegalin” kan jedhan sun kanaaf.
Wanta meeqa jalqabdee obsa dhabuun gidduutti kuttee dhiifte? 
Sana gochuu keen humnaa fi yeroo kee hammam qisaasessite? 
Eessa ga’uuf isa turte hankaaktee? 
Waan meeqatu si darbee?
Barreessaa guddaa ajaa’ibsiifattu Naappooliyoon Hiil irraa maal barattee?
Kitaaba isaa Think and Grow rich jedhamu keessatti namichi kun maal sitti himee? 
Seenaa Darbii fi eessuma isaa yaadadhu. 
Koloraadoo keessaa warqee qotanii baasuuf maallaqa firoota irraa liqeeffatanii meeshaa barbaachisu bitatanii lafa qotuu eegalan. 
Warqeen baay’inaan naannicha akka jiru mallattoo argan, argachuu garuu hin dandeenye. 
Qotanii dadhaban. 
Dhuma irratti obsa dhabuu irraa kan ka’e yaalii isaanii addaan kutuuf wal mari’atan.
Mari’atanii murteessan. 
Meeshaa warqee ittiin qotan kan doolaara Amerikaa hedduun bitame sana gatii baay’ee xiqqoodhaan namicha tokkotti gurguranii deeman. 
Namichi meeshaa irraa bitate sun garuu abshaala ture. 
Ogeessa oguma sanaa qabu (Injiinara) waamee akka isaaf ilaalu gaafate.
Ogeessichi akka baratetti herrega muraasa erga hojjetee booda warqeen bakka Darbiinfaa qonnaa sana dhaaban irraa kophee sadii qofa fagaatee akka argamu mirkaneesse.
Argitee Namni obsa hin qabne qotee qotee tarkaanfii sadiif jedhee warqee dhaba. 
Itti fuftee qotuuf obsa dhabuu kee irraa kan ka’e warqee hammamtu si darbee laata? 
Darbiin umurii isaa yeroo dheeraaf gatii namoota irraa liqeeffatame sana kaffalaa jiraate. 
Namichi meeshaa bitate garuu miliyoonara ta’uun dureessota biyyaa keessaa tokko ta’uu danda’eera.
Naaf ta’a jettee waan itti amantu tokkotti obsa hin dhabiin.
Nama mari’attees addaan hin kutiin. 
Kun yoo ta’uu dide sanatu ta’a. 
Sun yoo ta’uu dide isa kaantu ta’a. 
Har’a yoo milkaa’uu baatte bor milkoofta. 
Bor milkaa’uudhaa yoo baatte iftaan milkoofta. 
Barana mo’achuu yoo baatte bara itti aanu mo’atta. 
Wanti ani siif mirkaneessuu barbaadu tokko jira, hamma abdii hin kutannetti, hamma itti fuftee yaaltetti mo’achuun kee hin oolu.
Dubbii Maartiin Luuter Kiing Jr, tokko siif himeen dhaamsa koo har’aa gudunfa. 
“Yoo barrisuu dadhabde fiigi. 
Yoo fiiguu dadhabde dafii deemi. 
Yoo daftee deemuu dadhabde tiradhu.
Yoo tirachuu dadhabde daa’imi. 
Yoo daa’imuu dadhabde foqoqi. 
Akka feetetti socho’i; hin dhaabatin duwwaa!”
Namoota waliin nagaadhaan jiraadhu.
Haa tolus haa badus mijatus hammaatus.
Waan gaarii siif godhus gaarii gochuu baatus.
Hiixatee siif kennus didee si dhowwatus.
Garaan 'saa siif laafus homaa sitti jabaatus.
Dhala namaa wajjin jiraachuun dirqama.
Qofaa kee hin jiraattu dandeessee matumaa.
Takkaa si madeessee booddee si fayyisa.
Al tokko si aarsee simmoo gammachiisa.
Quuqama kee aadaa waraansa kee obsaa.
Wajjinin jiraatta si'uma barbaachisa.
Addunyaan qofaa kee deemtee irra jiraattu.
Kanaan dura hin turre sichis hin argattu.
Kanaafuu lubbuu koo mee malan siif mala.
Namaaf iddoo kenni waan hundumaa caalaa.
Xinnaafis guddaafis qabaadhu jaalala.
kanatu siif fala!
Hariiroo namoota wajjin qabdu ilaalchisee namoota gorsa guddaa irraa argatte keessaa isa hundumaa caalaa si fayyade ni yaadattaa? 
Akkamitti irraanfatta?
Dhugaa dubbachuuf taanaan, namichi sun yaadatamuutu isaaf ta’a. 
Jireenya kee keessatti gumaacha addaa siif gumaache. 
Si qajeelche Maqaa isaa? Del Karniijee!
Jireenya addunyaa kanarraa namoota hedduu waliin qooddatta. 
Addunyaan iddoo qofaa ofii jiraatan utuu hin taane, obdii keessatti jireenya waliin qooddatanii dha. 
Namni bineensa hariiroo hawaasummaa uumee jiraachuuf uumamee dha. 
Kanaafuu, jaallattus jibbitus jireenya kee keessaa nama dhabuu hin dandeessu.
Mee ilaali.
Bitaa fi mirga kee, dhi’oo fi fagoo, asii fi achi sirriitti ilaali. 
Abbaan kee nama. 
Harmeen kees nama.
Obboleessi kee nama. 
Obboleettiin kees nama. 
Hiriyyoonni kee dhiiraa nama. 
Hiriyyoonni kee durbaas nama dha. 
Haati manaa kee nama. 
Ollaan kee nama dha. 
Gara fuula duraatti— yoo Waaqayyo jedhe—warri ati godhattu ijoolleen kees namoota dha.
Pilaaneta qofaa kan namni irra hin jirre hin argattu.
Hammamuu yoo si miidhe, hammamuu yoo sitti darbe, hammamuu yoo dabarsee si kenne, hammamuu yoo si rakkise namattii adda baatee hin jiraattu.
“Yoo dandeessan namoota hundumaa wajjin nagaatti jiraachuuf yaalaa” isa jedhu qajeelfama Macaafa Qulqulluuf iddoo guddaa kenni. 
Dubbii kana akka salphaatti hin ilaalin.
Namoota hundumaa wajjin nagaatti jiraachuun hammam akka ulfaatu namni hunduu beeka—namni hundi namoota wajjin jiraata waan ta’eef. 
Ulfaatus, garuu ni danda’ama.
“Akkamitti” jettee gaafachuun mirga keeti. 
Akka akka amala isaatti isaaf deebisuudhaan.
Hariiroo namoota waliin qabdu wantota ulfaataa taasisan keessaa tokko garaa garummaa uumaan ittiin namoota uumee dha. 
Yeroo ani dhaamsa kana siif barreessu kana baay’inni namoota addunyaa irra jiranii lakkoofsaan biliyoona 7 ta’uun beekameera. 
Namoonni kun hundi eenyummaa mataa isaanii qabu. 
Namoonni lakkuu dhalatan tarii wal-fakkaachuu danda’u. 
Garuu raawwatanii tokko ta’uu hin danda’an. 
Sana jechuun namoota karaa hundumaa adda adda ta’an biliyoona 7 guutuutu jiru jechuu dha. Amala mataa mataa isaanii qabu.
Eenyummaan isaaniis kophaatti.
Isa inni tokko jaallatu isa tokkotu jibba. 
Isa inni tokko hawwu inni tokko ni baqata. 
Fedhiin namoota hundumaa adda dha.
Kun hariiroo namoota wajjin qabdu ulfaataa taasisa.
Yoo qalbeeffatte Deel Kaarniijee waan guddaa si gorseera.
Kitaaba isaa How to Win Friends and Influence People jedhamu keessatti wanti inni sitti hime kallattii si argisiisuuf ga’aa dha. 
Macaafa Qulqulluutti aanee jechuu kooti. 
Mee yaadota namichi siif dhaame gabaabseen siif gudunfa
Qajeelfama # 1: Damma yoo barbaadde, gaagura isaa hin dhiitin.
Hamma nama wajjin jiraattutti qajeelfama si gargaaru— qajeelfama guddaa dha kun. 
Argitee Yeroo baay’ee namoonni damma isaa malee gaagura hin argan. 
Gaagura malee garuu damma argachuun hin danda’amu.
Namni nama ta’ee addunyaa irratti uumamuu isaa qofaaf kabajamuutu isaaf ta’a. 
Nama akkamiiyyuu haa ta’u, umurii akkamii irra haa jiraatu, sadarkaan barnootaa isaa hammamuu haa ta’u, qabeenyaanis waan fedhe haa ta’u, bifni isaa waan fedhe haa ta’u, nama ta’ee hamma dhalatetti ulfina qaba.
Kabaja haala irratti hin hundoofne. 
Maaliif yoo jedhame,
harka Waaqayyoon waan uumameef, ogummaan Waaqayyoo
inni ajaa’ibiisaan ittiin mul’ateera.
Namoonni baay’een qajeelfama kana hubachuu waan dadhabaniif si rakkisu. 
Hojii ati hojjettu ni jaallatu, siif garuu homaa iddoo hin qaban. 
Waamanii si ergatu, gatiin dadhabbii kee garuu sammuu isaanii keessa hin dhufu. 
Waan ofii barbaadan sirraa argachuuf baay’ee jarjaru, waan si barbaachisu garuu quba hin qaban. 
Maal akka ati isaan gargaaruu dandeessu yaadu, maal si gargaaruu akka yaadan garuu hin yaadan.
Akka carraa ta’ee ijoollummaa keetii eegaltee rakkoo akkanaa qabda. 
Kanaafiim waan hedduu hojjettee akka waan waa hin hojjennee kan taate. 
Halkanii fi guyyaa itti dadhabdee waan ati hojjette iji siif argu dhabamee kunoo akka mataa gad-qabattetti jirta. 
Hedduun si ergatee si ergatee dugda qullaa si oofe!
Yeroo tokko tokko namni kan awwaalamu du’ee qofa miti.
Namni utuu lubbuun jiruu awwaalamu jira. 
Namoota hedduun marfamee utuu jiruu ija isa argu tokko kan hin qabne. 
Namoota bu’aa mataa isaaniif isa barbaadan hedduu qabaatee, namoota isa gargaaruuf isa waaman argachuuf kan hin milkoofne. 
Harka waa irraa fudhachuuf itti hiixatu baay’ee qabaatee, harka waa isaaf kennuuf itti hiixamu dheebotee ijaan argaafuu kan dhabu. 
Namoonni akkanaa, namootaan marfamanii miira qofummaan dhiphatan meeqa ta’u? 
Shakkii malee hedduu dha.
Ija si argu dhabdus, iji kee garuu namoota hedduu haa argu.
Namoota bu’aaf sitti dhi’aataniin marfamtee namoota si gargaaruuf yaadan dhabdus, ati immoo jaalala bu’aa irratti hin hundoofneen namootatti dhi’aadhu. 
"Abalu maal na gargaaruu danda’a?” jettee yaaduu mannaa, “Abaluun maalan gargaaruu danda’aa?” jedhii yaadi. 
Bu’aa mataa keetii kan namootaa hin dursiisiin. 
Hojiin kee dhokatee, hamma uumaan awwaala kee diigee si baasutti, namoota akka kee awwaalamanii jiran jajjabeessi. 
Nama hin qabduu namaaf nama ta’i!
Qajeelfama # 2: Namoota hin komatiin Hamma lafarra jiraattutti namoota komachuu irraa of eeggadhu. 
Namoonni hadheeffamuu hin jaallatan.
Kallattiidhaan komachuu utuu hin taane, suuta jedhii balleessaa isaanii itti argisiisi. 
Yaada sammuu kee keessa jiru ittiin ibsachuuf jechoota gaggaarii filadhu. 
Amma fakkeenyaaf mee himoota armaan gadii ilaali:
a) Kitaaba koo fudhattee deemuu keef balleessiteetta.
b)Utuu kitaaba koo hin fuune ta’ee gaarii ture.
Himoonni kun yaadota wal fakkaatan qabu. 
Garuu akkaataa addaatiin ibsaman. 
Himni b irra jiru ilmaan namootaaf mijataa dha.
Uumamaan namoonni komatamuu qofaa miti kan isaan jibban, ajaja fudhachuus hin fedhan. 
Eenyuunuu hin ajajin.
Namni nama akkasumaanii irraa haa turuu itti gaafatamaa isaa irraayyuu ajaja fudhachuu hin barbaadu. 
“Kana hojjedhu, sana hojjedhu” hin jedhiin. 
“Kana utuu hojjettee, sana utuuhojjettee” jedhi.
Kun balaa guddaa irraa si eega— namootaan wal dhabuu irraa. 
Namoota ajajjee si sodaatanii akka siif abboomaman gochuu dandeessa ta’a. 
Haala kanaan akka si jaallatan garuu taasisuu hin dandeessu. 
Hin yaalin, hin dandeessuu.
Balleessaa namoonni sitti balleessaniif ariifattee murtii hin fudhatin. 
Maaliif akka inni sitti balleesse beeki. 
Dadhabbii isaaniif namoota hubadhu. 
Yeroo hedduu namoonni rakkatanii si yakku malee ta’e jedhanii si miidhuuf sitti hin balleessan. 
Kana jechuun garuu namoonni itti yaadanii akka ati miidhamtuuf si yakkan hin jiran jechuu miti. 
Isa atuu bay’ee beekta. 
Siifan dhiisa.
Qajeelfama # 3: Namoota hundumaaf yaada gaarii qabaadhu Kun akka sitti cimu beeka. 
Nama akka kee namoota hedduu harkatti miidhame, namoota hedduun gurgurame, namoota hedduun dabaan gurguddaan irratti raawwatameef qajeelfama kana kennuun madaa dhukkubu irratti madaa dabaluu ta’a.
Garuu waan gaarii yaadiif.
Namni ati dhadhaa afaan keesse dhagaa siif hiixata. 
Namni ati sabbata godhattee mudhiitti hidhatte bofa ta’ee si idda ta’a. 
Namni ati humna kee hundumaan gargaartee sadarkaa tokko irraan geesse deebi’ee diina sitti ta’a ta’a. 
Namni ati yaabbannoo guddinaa qabdeefii ol baasuuf dhaabattu boolla utuu siif qotuu argita ta’a. 
Namni ati nadhii jaalalaa obaafte summii ittiin duutu siif dhi’eessa ta’a. 
Harki ati qabdee lafaa kaaste si kuffisuuf si darbata ta’a. 
Ati garuu ittuma didii waan gaarii yaadiif. 
Eyyee, wanta gaarii qofaa yaadiif.
Namootaaf wanta gaarii yaaduuf, yaada si gargaaru tokko siifan hima. 
Dabaa inni sirratti hojjete utuu hin taane, gaarummaa inni siif oolee beeku yaadadhu. 
Namni yeroo 99 hammeenya si irratti hojjete, wanta gaarii siif hojjete tokkommoo hin dhabu. 
Hammamuu yoo hammaate namni ni xiqqaata malee waan ba’eessa ni qabaata. 
Kanaafuu, yeroo namni hiixatee si waraanu harka isaa isa gaaf tokko hiixatee si obaasuun dheebuu si baase yaadi. 
Yoo akkana taasifte
namoota waliin nagaatti jiraachuun hamma tokko siif salphata.
Hariiroo namoota waliin qabdu wantota balaaf saaxilan keessaa inni guddaan mudaa isaanii dabarsitee odeessuu dha.
Yoo dadhabbii namaa argite namicha waamii itti argisiisi.
Tokko lamaan itti himi. 
Yoo siif mijate balleessaa inni balleesseef adabi. 
Garuu dabarsitee namootatti hin dubbatiin.
Furmaata yoo dhabde qofa dhoksaadhaan nama isatti dhi’aatutti himi. 
Kanaan ala garuu hir’ina namaa baastee hin dubbatiin.
Qajeelfama # 4 Icciitii namootaa eegiif.
Namoonni yeroo hundumaa hariiroo si wajjin qabaatan keessatti icciitii isaanii akka isaaniif eegdu barbaadu.
Dhoksaa isaanii baasanii kan sitti himatanis akka ati dabarsitee namootatti hin himne yoo si amanatan qofaa dha.
Amanamaa yoo taate namoonni si amanu.
Wanta Dilgaasaan yeroo darbe si irratti hojjete yaadadhu.
“Nama tokkotti hin himiin” jettee icciitii dhuunfaa keetii hedduu itti himatte. 
Akka dabarsee hin dubbanne waadaa siif seenee dubbii si harkaa sassaabe. 
Si dhaggeeffate. 
Itti odeeffatte. 
Waan garaa kee keessa jiru tokko lamaan ibsiteef.
Inni garuu, siif hin amanamne. 
“Namatti hin himinaa” jedhee namootatti siif hime. 
Dhoksaan kee ba’ee bakkee guute.
Garaan kee akka malee gadde. 
Dilgaasaan ijaan argaaf si jibbisiise. 
Yihudaa isa gooftaa isaa meetii 30 tti gurgurate sitti fakkaate. 
“Muu Na gurgurtee gurgurami!” jettee abaarte.
Madaa Dilgaasaan si madeesse irraa waa baradhu. 
Maal Atis icciitii namootaa baaftee yeroo haasoftu hammuma kana nama dhukkubsita. 
Eenyuyyuu amanee waa sitti hin dubbatu.
Kun immoo jireenya hawaasummaa keessatti miidhama guddaa qaba.
Icciitii eeguun qulqullina (quality) jireenyaa ati ittiin beekamtu siif haa ta’u. 
Namoonni yeroo waa’ee kee yaadan amaloota kee keessaa kan sammuu isaanii keessa dhufu icciitii eeguu kee utuu ta’ee akkam na gammachiisaa? 
Yoos namoonni odeeffannoo sitti himaniif hin sodaatan. 
Shakkiinis itti hin dhaga’amu.
Qajeelfama # 5 Namoota wal hin caalchisiin.
Jireenya keessatti namoota naannoo kee jiran akka wal caalchiftu wantonni si qoran jiraachuu malu. 
Fakkeenyaaf, haala namni tokko keessa jiru iddoo ati isaaf kennitu irratti yeroo itti dhiibbaa taasisu jiraachuu danda’a. 
Inni tokko dureessa beekamaa dha, kaanimmoo hiyyeessa dha.
Jara kana lachuu akka wal caalchiftu wanti si taasisuu danda’u dinagdee isaaniiti. 
Garuu hin dogoggoriin. 
Namni namuma.
Eyyee, dhalli namaa wal qixa dha. 
Uumaan yeroo addunyaa irratti nu uume wal qixa taasiseetu. 
Hundi keenya mucaan taanee yeroo dhalanne waan wal caallu hin qabnu turre.
Namni uffata gatii guddaa baasu uffatee dhalate hin jiru.
Hundi keenya qullaa keenya dhalanne. 
Namni maallaqa qabatee dhalate hin jiru. 
Hundi keenya harka duwwaa dhalanne. 
Nu keessaa namni baratee digirii tokko qabatee dhalate hin turre. 
Hundi keenya dhalannee booda baranne.
Eyyee, nu keessaa namni afaan beekee ittiin dubbachaa dhalate hin jiru. 
Hundi keenya afaan kamiyyuu—afaan itti dhalanne dabalatee—dhalannee booda baranne. 
Darbee darbee daa’imman muraasa malee, hundi keenya ilkaan hin qabnu turre. 
Hundi keenya haaluma wal fakkaatuun dhalanne.
Nuti wal-qixa. Dhalannee booda wanti nuti taane naannoo keenyaan murtaa’e. 
Tarii bakka haalli hin mijannetti dhalanne ta’a.
Sanarraa kan ka’e sadarkaan milkooma keenyaa wal caaluu danda’a. 
Sun garuu akka namaatti kabaja nuti qabaachuu qabnu nu jalaa tuquu hin qabu. 
Namni hundi wal qixa jettee yoo amante ofii kees balaa of tuulummaa irraa oolta.
Ani nama hin caalu kan jettu yoo ta’e of tuulummaadhaan hin qoramtu. 
Gad of qabdee namoota waliin jiraatta. 
Of tuulummaan Waaqayyo birattis namoota birattis jibbamaa dha. 
Macaafni guddichi, of tuulummaan kufaatii dura akka deemtu nu barsiisa. 
Seexanni Mootummaa Waaqaa keessaa kan gad darbatame of tuuluu isaatiin ture. 
Mootiin Baabiloon—Naabuukednaazaar—of tuulummaa isaa irraa kan ka’e waggoota torbaaf lagatti galee marga nyaateera.
Of hin tuulin. 
Of tuulummaa jalaa ooluuf yeroo hundumaa qabxiilee gurguddoo lama fayyadami:
a) Ani nama hin caalu ilaalcha jedhu qabaadhu. 
Addunyaa kanarraa ati eenyuunuu hin caaltu. 
Namoota muraasa caalaa beekuu dandeessa, caalaa barachuu dandeessa, caalaaduroomuu dandeessa kun garuu namoota si hin caalchisu.
Wanta qabdu hundumaan namoota akka tajaajiltuuf siif kenne malee uumaan ittiin akka of tuultuuf siif hin laanne. 
Gamabiraanimmoo addunyaa kanarraa ati eenyuunuu gad miti.
Nama caaltu hin qabdu, namni si caalus hin jiru. 
Kun ilaalcha
fayya qabeessa dha.
b) Eessaa akka kaate hin irraanfatiin. 
Namoonni akka salphaatti of tuulummaaf akka saaxilaman kan taasisu inni guddaan bakka amma jiran malee bakka kanaan dura turan yaadachuu dadhabuu isaaniiti. 
Eessaa akka ka’an yoo hin yaadne, eessa akka jiran hubachuun ni rakkisa. 
Hin irraanfatiin. 
Akka mucaa baadiyyaatti haalota hin mijanne keessatti akka guddatte; ibsaa elektirikaa dhabdee kurraaziin qo’achaa akka guddatte, yeroo meeqa dhukkuba du’aan nama ga’uun dhukkubsattee qarqara boollaatii akka deebite hin irraanfatiin.
Namni hundi wal-qixa dha. 
Kana hin dagatiin.
Hariiroo namaa malee jiraachuu akka hin dandeenye ergan siif himee, qajeelfamoonni ani armaan olitti siif kenne shanan furtuu hariiroo ati namoota waliin qabduuti. Guyyaa
hundumaa furtuuwwan kanatti fayyadami. 
Lafa keessee manaa hin ba’iin. 
Haalaan isaanitti fayyadamuu yoo dandeesse, akka itti milkooftu hin shakku. 
Nan beeka, nan amanas.
Ilaali Irratti hojjedhuutii akkam akka ta’u ilaali.
Maaltu sitti argamaa?
Gaaffii tokkon qaba kanan si gaafadhu.
Deebisi lubbuu koo sirriitti hubadhuu.
Addunyaa kanarratti dhuftee erga dhalattee.
Ilma obbo abaluu jedhamtee waamamtee.
Nama taatee jireenya eegaltee.
Nyaattee dhugdee uffattee.
As geesseetta kunoo umurii lakkooftee.
Anoo gaaffiin qaba kan garaa na nyaatu.
Maal hojjechuuf dhufte maali wanti hojjettu?
Abjuu attamii qabda maali wanti argitu?
Mul'anni kee maali waan ati raawwattu?
Dhalootaaf waan ta'u of harkaa maal qabdaa?
Kaayyoon jireenya kee yaadi kee maali dha?
Gara addunyaa kanaa maal qabattee dhuftee?
Naaf himi lubbuu koo na hin laaliin callistee?
Fedhii kee bu'uraa guuttachuun gamatti.
Dulloomuu fi du'uu awwaalamuun achitti Seenaan kan yaadatu maal hojjechuuf jirta?
Maal argita maaltu sitti mul'ata?
Gootni bilisummaa Afrikaa Kibbaa—Niilsen Maandeellaan—mucaa intalaa isaa Zenaanii jedhee moggaaseera. 
Sana jechuun, “Addunyaa kanaaf maal fiddee dhuftee?” jechuu dha. 
Dhugaa qaba!
Intalli isaa waan addunyaa kana gargaaru maal qabattee akka dhufte beekuu barbaada. 
Nama akkamii ta’uuf jirti? 
Akka abbaa ishee qabsoo bilisummaa finiinsitee ga’ee siyaasaa isheerraa eegamu ba’attee darbitimoo nama akkasumaanii ta’uuf jirti? 
Nama seenaa hojjettumoo, nama seenaa barreessitumoo nama seenaan quba hin qabne taati? 
Nama addunyaan kun hamma jiraattutti yaadattumoo biliyoonota
galmeen seenaa hin beekne keessaa tokko taatee darbiti? 
Mee nama akkamii taatee darbiti? 
Dhalattee, barattee hojii salphaa tokko qabattee, heerumtee, ijoollee hortee, ijoollee ishee guddifattee qofa duutimoo—sana garasitti nama lammii fayyadu taati? 
Kana kanatu sammuu isaa keessa ture abbaan ishee Maandeellaan Zenaanii jedhee yeroo maqaa ishee moggaasu.
Atihoo Maal qabattee gara addunyaa kanaa dhuftee? 
Wanti uumaan ergama taasisee si keessa kaa’e maaltu jiraa?
Dhaloonni ati keessa jiraattu maal sirraa fayyadamaa? 
Eenyu ta’uuf dhalattee? 
Maal ta’uu barbaaddaa? 
Mul’ata akkamii qabdaa?
Iji ilaalu baay’ee dha, iji argu muraasa jedhama. 
Iji kee ni ilaalamoo ni argaa? 
Nama xiqqoo taatee, jireenya xiqqoo jiraattee, hojii xiqqoo hojjettee, maatii xiqqoo horattee, du’a duutee, awwaala xiqqoo keessatti awwaalamtamoo, sana garasitti waa argaa jirtaa? 
Oromoof ergama maal qabdaa?
Saba Afrikaaf waan dhimma baasu maal karoorsitee?
Addunyaan maal sirraa eeggataa? 
Maal maal yaadde? 
Maaltu sirka jiraa?
Hammam fageessitee argitaa? 
Fedhiiwwan bu’uraa—nyaata, uffataa fi mana—qabaattee itti fayyadamtee darbitamoo waan sanarra caalu argaa jirtaa? 
Haala siif hin mijanne lakkooftee boo’ichaa fi waakkiidhaan bara kee xumurtamoo qabsooftee ba’aa naannoon sirra kaa’e ofirraa cabsitaa?
Natti himi! Mul’anni kee maali? 
Maal hojjechuuf dhalattee?
Yoo wanta uumaan si keessa kaa’e baastee ittiin hojjechuu baattee ati akka lafa sanyii nyaateeti. 
Waa malee uumaan si hin ergina. 
Waa malee jaarraa 21ffaa kana keessa akka dhalattu hin taasifne. 
Waa malee dhaloota rakkina gurguddaa fi qarooma gurguddaa qabu gidduu akka jiraattuuf si hin ergine.
Maal ta’a amma waggoota hedduu dura utuu dhalatteetta ta’ee? 
Maal ta’a Dhaloota Kiristoos Dura utuu dhalattee?
Bara sana Bara namoonni jaalala haalaan hin boorofneen wal jaallatan. 
Bara itti namni akka horii maallaqaan wal hin gurguranne. 
Bara namnis akka wal hin ganne kakatee deebisee waan xiqqoof wal hin ganne keessa dhalatteetta utuu ta’ee maal ta’a? 
Garuu hin taane. 
Uumaan isa kana siif hin heyyamne.
Bara sirriitti, haala sirrii keessatti, namoota sirrii irraa, sababa sirriif akka dhalatte of amansiisuun sirraa eegama. 
Ati nama jaarraa 21ffaati. 
Jaarraan kun jaarraa itti ilmaan namaa qarooma guddaa irra ga’anii dha. 
Addunyaan waggoota muraasaa asitti jijjiirama kallattii hedduu argisiisteetti. 
Mee yaadi. 
Abaabayyuun koo—namni waggoota dhibba muraasa dura jiraachaa ture—carraa ittiin du’aa ka’u argatee utuu ka’ee maal jedhaa? 
Utuu ka’ee dhufee maal arga laata?
Sadarkaa tekinooloojii addunyaan kun irra geesse argee yaada maal kenna laata? 
Dhugaa dubbachuuf yoo ta’e, addunyaan kun kan inni al tokko irra jiraataa ture itti hin fakkaattu. 
Amanuun isa rakkisa.
Bara inni jiraate namni miilaan deema. 
Konkolaataa yeroo argu maal itti fakkaata? 
Mana deemu Bara inni jiraate mana citaa—godoo xixiqqoo—keessa jiraatu. 
Amma garuu gamoowwan gurguddoo hedduu miidhagantu jiru. 
Isaan argee maal jedhaa laata? 
Xiyyaara samiirra balali’u argeehoo maal jedha? 
Allaattii sagalee guddaa qabdu jedha! 
Waan hundi dabaleera. 
Wanti hin dabaliin maaltu jiraa?
Wantota gaggaarii qofa miti, hammeenyis akka malee dabaleera. 
Bara abaabayyuun koo jiraate namni haqaan haqaaf jiraata. 
Har’a haalli jiru faallaa kanaati. 
Dhaloonni har’aa dhaloota jireenya haqaa arguuf milkaa’e miti. 
Guddaan haqa hin beeku, xiqqaan haqa hin beeku! 
Inni barate haqa hin beeku, inni hin baranne haqa hin beeku! 
Aanga'oonni mootummaa haqa hin beekan. 
Dhugaa dhugaa haasa’uu hin wayyuu? 
Haqni hin jiru. 
Namni sammuu qabu utuu jiruu nama fira qabuuf dursa kennu. 
Akka akka walitti dhi’aatanitti wal gargaaru. 
Yoo fira dhabde maallaqaan haqa bitta. 
Kana lachuu keessaa tokko dhabnaan addunyaan jaarraa kanaa kan kee miti. 
Yokaan fira qabaadhu, yokiin maallaqa hin dhabiin.
Yoo lachuu dhabde hin ta’u.
Jaarraa itti addunyaan yaaddoo guddaa keessa jirtu keessa dhalatte.
Hubadhu Barri akkanaa bara ati itti dhaloota gargaaruuf carraa bal’aa qabaattuu dha. 
Waan uumaan keessa kee kaa’e fayyadamuudhaan gama keen hamma dandeesse furmaata kennuu dandeessa. 
Rakkinni yeroo hundumaa hamaa miti.
Rakkinnimoo Yeroo baay’ee gaarummaaf ta’a. 
Gama tokkoon rakkinni mana barumsaa akkaataa jiruu fi jireenyaa itti baratanii dha. 
Dhalli namaa saayinsii irraa qofa miti kan baratu. 
Rakkina guyyaa guyyaatti isa mudatu irraas waan guddaa barata. 
Kanaaf rakkinni kolleejjii ilmaan namootaati.
Gama biraan immoo rakkinni furmaata barbaaduuf carraa siif kenna. 
Utuu rakkinni hin jiru ta’e namni maaliif hojjetaa?
Hojiinoo hiika maalii qabaa?
Kanaaf addunyaa rakkinni itti baay’atu kana keessatti waan gumaachitu hin dhabdu. 
Yoo waan hojjettu beekte waan hojjettu hin dhabdu. 
Oromoon mammaaksa isaa keessatti, “Kan qabu kan darbate dogna hin jedhamu!” jedha. 
Waan qabdu darbadhu. 
Darbachuun duratti garuu waan qabdu—isa harka keerra jiru—addaan baasii beeki. 
Waan harka keerra jiru beekuun gara itti darbachuu qabdu beekuuf si gargaara.
Gaaffiin ka'uu qabu egaa, "Maaltu sitti argama?" isa jedhuu dha.
Maaltu sitti argamaa? 
Dhaloota har’aaf maal argaa jirtaa?
Hamma ammaatti gufuuwwan mul’ataa namoonni itti rakkatan hamma tokko addaan baaseera. 
Keessumaa dargaggoonni wanti isaan ittiin muddamanii mul’ata isaaniif abdii kutachuudhaan bakka jiranitti dhaaban muraasa argeera.
Atis isaan kanarraa of eeggadhu. 
Mee gufuuwwan mul’ataa kana akka armaan gadiittan siif ibsa:
Gufuu # 1: Maallaqni hin jiru yoo ta’e mul’anni gatii hin qabu ilaalcha jedhu.
Ilaalchi dogoggoraa kun mul’ata namoota meeqaa karaatti akka jalaa hambise sitti himuu hin danda’u. 
Namoonni mul’ata gurguddaa isaan keessa jiru dhiisanii maallaqa mul’aticha ittiin raawwatan yaadu. 
Waaqni mul’ata kenne maallaqa akka hin dhabne hin beekan. 
Joon Muler ijoollee abbaa fi haadha hin qabne keessatti guddisuuf gamoo ajaa’ibsiisaa sana biyya Ingiliziitti hojjechuuf tokko jedhee yeroo lafa qotuu eegale maallaqni inni giiphii keessaa qabu paawundii muraasa ture. 
Yeroo inni hojicha eegale namoonni ka’umsaaf maallaqa hammam akka inni qabu gaafataniiru.
Giiphii isaa keessaa saantimoota muraasa qofa baasee itti argisiisee akkana jedhe, “Ani kana qofan qaba! 
Kan caalu garuu qabeenya guddaa tokko qaba. 
Qabeenyan abdadhee hojii kana eegale waan guddaa tokkon qaba. 
Innis amantii dha! 
Waaqni akka ani ijoollee rakkatoo guddisu mul’ata na keessa kaa’e maallaqa akka na hin dhowwanne nan amana!”
Atis Waaqayyoon isa mul’ata siif kenne amanuu maaliif dadhabdaa? 
Dhukkubsattee mana yaalaa deemtee dokterri qoricha yoo siif kenne akka fayyitu ni amanta.
Waaqayyoonhoo maaliif amanuu dadhabdaa? 
Namni waa qabu tokko maallaqaan akka si gargaaru yoo waadaa siif seene ni amanta. 
Waaqa akka hin amanneef sababni kee maaliree? 
Manni ati keessa jiraattu guyyaa tokko kufee akka si ajjeesu hin shakkitu, ni amanta. 
Mana harki namaa ijaare hamma kana erga amantee Waaqa isa hundumaa caalu maaliif hin amanturee?
Dhugaan ati hubachuu qabdu inni guddaan mul’anni maallaqaan alas hojjetamuu danda’uu isaati. 
Maallaqni dhibuun mul’ata namaa karaatti hin hambisu—yoo ati akka inni hambisu amante malee.
Mee amani. 
Kaayyoodhaan gara addunyaa kanaa kan si fide uumaan mul’ata keefis kaayyoo qaba. 
Kaayyoodhaan waan si uumeef jireenya kaayyoo qabu akka ati jiraattu barbaada.
Guyyaa dhufee darbu hundumaa kaayyoodhaan akka dabarsitu barbaada. 
Kaayyoodhaan jiraachuuf immoo sababaa fi bu’aa yaaduu utuu hin taane, amantiitu si barbaachisa.
Barreessaa beekamaan sun maal jedhee? 
“Inni mul’ata kenne qabeenya ittiin mul’anni galma ga’u hin dhabu!”
Dhugaadhaam Hin dhabu!
Gufuu # 2: Mul’ata koo danda’ee galmaan hin ga’u ilaalcha jedhu.
Dhageessaa Ilaalchi kun bara jireenya kee guutuu dhiibbaa guddaa sirratti qaba. 
Balaa guddaa dha—kun. 
Akka sabaatti yoo ilaalle, haalli siyaasaa jaarraa tokkoo oliif keessa turre ofitti amanamummaa keenya kan qoruu fi akka ija hin jabaanne kan nu taasisuu dha. 
Keessumaa wanti hamma malee nama gaddisiisu hamileen dargaggoota keenyaa du’aa ta’uu isaati. 
Dargaggoonni miliyoonatti lakkaa’aman of tuffachuu irraa kan ka’e jireenya waa’ummaa jiraatu. 
Of tuffachuun kaka’umsa ofii nama keessatti ajjeesa. 
Kaka’umsi jiraachuudhaa yoo baatemmoo namni danda’ee hojii hin hojjetu. 
Dargaggoonni keenyas hiree hawaasa isaanii harka isaaniitti baatanii akka rafan kan isaan taasise kanuma dha.
Uumaan kee gaafa mul’ata keessa kee kaa’e humna ati qabdu hin wallaalle. 
Eenyummaa fi amala kee, kutannoo kees ni beeka. 
Har’a haalli ati keessa jirtu jireenya kee borii akka hin murteessines beeka. 
Har’i guyyaa biraa dha, borimmoo kan biraa. 
Tokkoon tokkoon guyyaa dhufee darbuu haaraa dha.
Waan qabatee dhufu gumaacha mataa isaa qaba. 
Namoonni haala isaanii har’aan borii isaanii madaalan namoota sammuun isaanii dukkanaa’aa dha.
“Animoo?” hin jedhiin. 
Seen-duubee kee ilaaltee madaallii kee hin xiqqeessin. 
Gatiin ati ofiif kennitu—hamma of tuulummaa hin taanetti—haa guddatu. 
Nama akkana akkanaa ta’ee utuun jiruu, umuriin koo akkana ta’ee utuu jiruu,
dinagdeen koo akkana ta’ee utuu jiruu, sadarkaan barumsaa koo akkana ta’ee utuu jiruu.
jettee mudaa baay’ee of irratti lakkaa’uudhaan mul’ata kee hin awwaalin. 
Utuu sadarkaa barnootaatu murteessa ta’ee, silaa Ediisen namni ji’oota sadii qofa barate argannoowwan gurguddoo hin abuuru; 
silaa namni barumsa sadarkaa 1ffaa hin xumurin Henerii Foord yeroo jalqabaaf konkolaataa hin kalaqu ture.
silaa namni barnoota kutaa muraasaa qofa barate Abrahaam Liinken geggeessitoota lafti Amerikaa baafte warra ol-aanoo keessaa tokko hin ta’u ture.
Fira dhabuuf of hin tuffatin. 
Nama dhabuun addunyaa har’aa keessatti baay’ee akka nama miidhu nan beeka. 
Garuu namni ulee shombooqqooti—utuu hin beekin si jalaa caba. 
Nama dhabuu keef bakka uumaan siif heyyame hin hankaaktu.
Karaarra bubbulta ta’a, daftee ga’uu dadhabda ta’a.
garuu inuma geessa. 
Maaltu beeka? 
Addunyaa kanarratti harki namaa jireenya kee keessaa ga’ee akka dhabu kan taasise Rabbi sababa mataa isaa qaba. 
Namni guyyaa tokko waan xiqqoo siif oolee waggaa meeqa haasa’a. 
Guyyaa ati iddoo guddaa geessu, “Utuu ani hin jiraannee silaa achi hin ga’u ture!” jedha. 
Uumaan kee galata isaa namoota waliin qooddachuu waan hin barbaanneef qofaa isaa si gargaaruu barbaada. 
Qofaa isaa gama kee dhaabbatee si tumsuun mul’ata kee galmaan siif ga’uu barbaada. 
Qofaa isaa isa si
jalqabsiise qofaa isaa si xumursiisuu fedha ta’a. 
Kanaafuu, karaa kee irraa yeroo namoota dhabdu dalga sitti hin galin.
Namoonni ati guyyaa rakkinaaf akka siif ta’an abdatte haala nama suukaneessuun yeroo dugda sitti gatan, sun waan haaraa ta’ee sammuu si hin dhukkubsiin. 
Jaallatanii miti, waaqatu akkas akka ta’u barbaada.
Sababoota adda addaa lakkooftee of tuffachuudhaan mul’ata kee hin ajjeesin. 
Hamileen kee jabaa haa ta’u. 
Hubadhu Du’a dhugaa kan duutu gaafa onneen kee dha’annaa ishee dhaabdu miti.
guyyaa itti dhiigni kee dhagna kee keessa naanna’uu dhaabu miti.
guyyaa itti sombi kee qilleensa ol-fudhachuu fi gad-baasuu dhaabu miti. 
guyyaa itti biyyi siif boo’ee sanduuqa awwaalaa keessa si kaa’u miti.
guyyaa itti boolla biratti seenaa jireenya kee gabaabaatti dubbisanii boollicha keessa si kaa’anii dhagaa sirra naquun gara manaatti deebi’anii mulluu nyaatan miti. 
Guyyaa sana miti kan ati duute! 
Du’a dhugaa kan duutu guyyaa itti hamileen kee du’ee dha. 
Hamileen kee yoo du’e, nyaattee dhugdus, nama keessa sochootus, dubbattus ati du’aa dha. 
Du’aa socho’u!
Hubadhu Uumaan waan namni hin dandeenye namaaf hin kennu. 
Akka dandeessu waan beekuuf siif kenne. 
Mul’ata kee akka ati fiixaan hin baafne humni qabee si dhaabuu danda’u akka hin jirre siif mirkaneessuun barbaada. 
Eenyuyyuu karaatti si hambisuu hin danda’u. 
Garuu namichi tokko ni jira. 
Dhugaa dha Addunyaa kanarraa namni qabee si dhaabuu danda’u, namni danqee karaatti si hambisuu danda’u, namni iddoo uumaan siif yaade si hankaaksuu danda’u, namni waa sitti himee abdii si kutachiisuu danda’u, namni akka ati mul’ata kee hin raawwanne si taasisuu danda’u nama tokko qofatu jira. 
Namni sodaachuun siif malu, namni ati eeggannoo guddaadhaan qabachuu qabdu nama tokko qofa. 
Eenyu inni gaaffii Si’uma mataa keeti! 
Namni akka kee si qabee si dhaabuu danda’u addunyaa kanarra hin jiru.
Kanaafuu, ofii kee irraa of eeggadhu. 
Yeroo hundumaa ilaalcha mo’ichaa qabaadhu. 
Gidiraa gidduudhaa wanti gaariin sitti haa mul’atu. 
Ni dandeessa ,Waan dandeessuuf mul’ata qabaatte.
Gufuu # 3: Gatii guddaa waan na baasisuuf irratti hin hojjedhu jedhanii yaaduu.
Raawwii mul’ata keef gufuun guddaan kan biraanimmoo gatii baasuuf kutannoo dhabuu dha. 
Hammi isaa wal haa caaluyyuu malee hojiin gatii nama hin baasifne hin jiru.
Wanti guddaan garuu gatii mul’anni ofii nama gaafatu baasuu sodaatanii harka maratanii taa’uu mannaa, dhuma irratti raawwii mul’atichaa irraa gammachuu argamu yaadanii itti deemuu dha.
Macaafni Qulqulluun maal jedha? 
Namni yeroo hundumaa qilleensa gaarii eeggatu sanyii hin facaafatiin hafa. 
Kun dhugaa mitii? 
Hamma haalli hundi siif mijatutti mul’ata kee irratti hojii eegaluudhaa yoo baatte utuma hin eegaliin duuta.
Addunyaan gidiraadhaan guutuu dha. 
Abboonni keenya gidiraadhaan keessa jiraatanii darban. 
Nutis akkuma sanatti jiraanna. 
Rakkinni jiraachuudhaa utuu baatee dhalli namaa hin wixxifatu. 
Wixxifatee karaa ittiin keessaa ba’u hin barbaaddatu. 
Guddinni addunyaan kun har’a irra geesse kun bu’aa rakkinaati yoon jedhe na hin amantuu amma ati?
Maaliif Ka’umsi argannoo haaraa tokkoo yoomiyyuu rakkina dha. 
Qorannoon tokko qoratamuuf jalqaba rakkinni jiraachuu qaba. 
Rakkinni ka’umsa furmaata hundumaati.
Kanaafuu, yeroo hundumaa rakkina hin jibbin. 
Mul’ata kee raawwachuuf adeemsa deemtu keessatti rakkinoonni si mudatan amala kee siif bilcheessu. 
Barumsa ati kollejjii kamuu seentee hin arganne si barsiisu. 
Meetiin ibidda keessatti baqfamee booda gatiin kennamaaf. 
Warqeen qulqullinni isaa kan ittiin beekamu ibiddaan erga gubamee booda dha. 
Ibiddi gubee balleessuu akkuma danda’u, miyeessuus ni danda’a. 
Jireenyi ibidda keessa hin darbine qulqulluu miti. 
Hin miyaa’us. 
Maarree maaliif ibidda jibbitee booddee deebita? 
Abbootii mul’ataa ibiddaan qoramanii hin ilaalamiin natti himtaa? 
Eenyudha rakkinni tokko utuu isa hin mudatin ergama isaa lafarraa kan xumure?
Mee gara Macaafa Qulqulluutti si deebisuu? 
Kanaan dura waan hedduu akkuman kaase, namoonni Macaafa Qulqulluu hedduun ibidda keessa darbaniiru. 
Museen waggoota 40 guutuu hoolaa tiksuutu irra ture. 
Namni guddaan hamma Musee ga’u gad deebi’ee hojii tuffatamaa akkanaa hojjechuun isaa hammam akka nama gaddisiisu ilaali.
Isayyuu waggoota 40 guutuu! 
Iyoob gara waggoota 25 f gidiraa dubbachuun isaayyuu namatti ulfaatu keessa ture.
Fayyaa isaa dhabee, qabeenya qabu hunda dhabee, ijoollee isaa dhabee yeroo dheeraa sana dabarsuun ibidda caala.
Daawwit mootii ta’uuf erga dibamee booda akka nama waan guddaa balleessee adamsamee du’aaf barbaadamaa ture.
Mootiin biyya tokkoo nama tokko ajjeesuuf loltoota guuree yommuu isa adamsu yeroon sun Daawwitiif hadha’aa ture.
Guyyaa itti ulfaate tokko akkana jedhee ture: “Anaa fi du’a gidduu taakkuu tokkotu hafe!” 
Gooftaan Yesuus yeroo du’a isaa jala dafqa dhiigaa dafqeera. 
Mul’ata isaa galmaan ga’uuf jecha gatii baasuun isaaf hin malle baaseera. 
Ilmaan namootaa harkatti gidirfameera, reebameera, itti tufameera, fannifameera, waraanameera, ajjeefameera, awwaalameera.
Abbaan isaa garuu du’aa isa kaaseera. 
Phaawuloos kaayyoo isaaf jedhee gatii gurguddaa baaseera. 
Yeroo hedduu reebameera, itti murtaa’ee mana hidhaa seeneera, arrabsameera, dooniin inni ittiin galaana irra deemu yeroo meeqa caccabeera, dhuma irrattis morma isaa kenneeraaf.
Yohaannis mul’ata isaaf jedhee lafa galaanaan marfame kan namni irra jiraachuu hin dandeenye—Faaximootti— hidhamee gidirfameera. 
Boba’aa zayitii keessa bu’eera.
Walumaa galatti namni gatii baasuu hin barbaanne abbaa mul’ataa ta’uu hin danda’u. 
Tarii namoota biraa waliin hiriiree mul’ata isaanii galmaan ga’uuf hojjechuu danda’a.
Garbicha mul’ata nama biraa ta’a. 
Eyyee, sun iddoo isaaf malu isa sirrii dha. 
Abbaan mul’ataa garuu waa’ee mul’ataa waan guddaa tokko ni beeka. 
Mul’annii fi gidiraan akka addaan hin baane. 
Guutummaan guutuutti iddoo rakkinni hin jirre Mootummaa Waaqayyoo isa waaqarraa keessa duwwaa dha.
Ergamni kee ergama dhaloota fayyaduu dha. 
Gama biraatiin, rakkina sodaattee ergama dhaloota kanaaf qabdu ajjeefte jechuun dhaloota kana irratti yakka guddaa hojjetteetta jechuu dha. 
Yakka kanaafimmoo qaamni si gaafatu tokko jira. 
Guyyaa tokko gaafatamuuf akka jirtu hin dagatiin.
Uumaan inni ergama siif kennee dhaloota lafarra jiraachaa jiru kanatti si erge guyyaa tokko raawwii ergama keetii ni madaala. 
Madaalamtee yoo kufte, itti gaafatamaa taata, gatii yakka keetiis ni argatta.
Walumaa galatti, gufuuwwan mul’ataa kana sadaniif carraa hin kenniin. 
Isaan mo’adhu. 
Bira darbii deemi. 
Yeroo hundumaa Waaqayyoon isa mul’ata siif kenne of biratti yaadi. 
Yeroo tokko tokko si jalaa callisa ta’a, abbummaan isaa sitti dhaga’amuu dida ta’a, gara jabeessa fakkaatee sitti argama ta’a.
Garuu dhugaan ani siif mirkaneessuu barbaadu tokko jira. 
Uumaan kee mul’ata keef si tumsuuf yeroo hundumaa si bira dhaabatee jira.
Namichi maal nuuf himee? 
Ganda tokko keessa nama baay’ee goota ta’etu ture. 
Gootummaa isaa ganda guutuutu beeka. 
Haala nama gaddisiisuun ilmi isaammoo lugna / dabeessa ta’e. 
Abbaan ilma isaatti aare. 
Lugna ta’ee maqaa isaa balleessuu isaaf akka malee itti dhaga’ame. 
Sana booda, guyyaa tokko galgala ilma isaa fudhatee bosona guddaa tokko keessa deeme. 
Bosonichi bineensonni hedduun waan keessa jiraniif baay’ee sodaachisaa ture. 
Karaan bosonicha keessa qaxxaamuru tokkommoo keessa ture.
Abbaan achi ga’ee ilma isaatiin, “Ani asuma dhaabadheen si eegaa karaa kanarra deemii gama ga’ii deebi’i. 
Sodaa kee dhiisi.  
Goota ta’i” jedheen. 
Ilmi isaa sun boo’ee, gara jabina abbaa isaaf gaddaa dirqama isaa ba’achuuf deemsa eegale. 
Al tokko ga’ee deebi’e. 
Abbaan isaa garuu yeroo lammaffaas akka inni deebi’ee deemu dirqisiise. 
Baay’ee boo’e—ilmichi.
Abbaan isaa gara jabina kanaan dura itti argisiisee hin beekne qabaachuu isaaf baay’ee gadde. 
Garuu dirqama waan ta’eef ammas deemsa eegale. 
Walakkaa bosonichaa yeroo ga’u Qeerramsi guddaan tokko ariitiidhaan fiigaa fuula duraan itti dhufe.
Mucichi hamma malee na’e. 
Battaluma Qeerramsichi isa bira ga’u, sagaleen dhukaasaa guddaan dhaga’ame. 
Addi Qeerramsichaa rukkutame. 
Innis lafa dha’e. 
Mucichi garagalee yeroo of-dudduuba ilaalu, abbaan isaa rasaasa qabatee dhaabatee ture. 
Edaa durayyuu sagalee dhoksatee ilma isaa dudduuba deemaa ture. 
Argitee Abbaan gootummaa nama shaakalsiisu argamuu isaa nama dhoksee booddee namaa deema. 
Afaan nama nyaatu bamamee yeroo namatti dhi’aatu akka tasaa rasaasa isaa irratti bobeessa.
Yeroo tokko tokko haalli si mudatu kana fakkaata. 
Jireenyi taateewwan kana fakkaataniin guutamtuu dha. 
Al tokko tokko akka waan ati qofti addunyaa kanarra jiraattuutti qofummaan sitti dhaga’ama. 
Namnis Waaqnis waan si dhiisanii fi si gatan sitti fakkaata. 
Waamtee deebii dhabda, kadhannaan kan si jalaa qabu dhiba. 
Qofummaan sodaa sitti harkisa. 
Dhiphattee jeeqamta. 
Haalli akkanaa haala ati keessatti gootummaa barattuu dha.
Wanti ani siif mirkaneessu yoo jiraate garuu, abbaan kee rasaasa baatee si booddee jira. 
Sagalee isaa dhaga’uu baattus, fuula isaa arguu baattus, sokoksaa kottee isaa dhaga’uu dadhabdus—haala kam keessattiyyuu—inni sitti dhi’oo jira.
Abbaan mul’ataa akka abbaan isaa isatti dhi’oo jiru ni hubata.
Kanaaf haala dhufee darbuun hin raafamu. 
Bubbee xiqqoo itti kaateef na’ee waan qabate gad dhiisee baqatee hin deemu.
Gufuuwwan mul’ataaf harka kennee—mo’amee—hojii dhaabee hin badu. Rakkinni ibidda bilcheessee isa miyeessu akka ta’e waan beekuuf ciniinnatee gubata.
Egaa Dhugaawwan ani siif ibse kun siif haa galan. 
Sammuu banamaadhaan fudhadhu. 
Hojiitti jijjiiri. 
Mul’ata keef wareegama ga’aa qabaadhu. 
Mul’ata kooti jettee waan itti amante sanaaf lubbuu kee kenni. 
Sana irratti mormi kee si hin mararin. 
Kutannoo qabaadhu. 
Kutatan malee lafa ka’aniif hin ga’an. 
Haala utuu hin ilaalin fiigicha jireenyaa eegalte ittuma fufi. 
Ittuma fufii fiigi. 
Guyyaa tokko xumurtee, “Ergamni ani qabadhee gara addunyaa kanaa dhufe kana fakkaata!” jechuuf carraa qabaatta.
Milkiin siif hawwa!
Garaa Dhiifamaa Qabaadhu.
Ta'e jettanii beekaa yokiis utuu hin beekin.
Tarii itti yaaddanii yokiis utuu hin yaadin.
Mucummaadhaa kaasee namoonni na miitan.
Sababa adda addaan natti balleessitan.
Sammuun koo galmeessee kan inni yaadatu.
Waraansa onnee koo keessaa dhikkifatu.
Isa na boossiftan caban okkoladhu.
Dhiphina keessa koo muddamee isan aadu.
Badiin 'sin hojjettan waan fedheyyuu haa ta'u.
Dabaan natti maltan hammamuu haa ga'u.
Garaa koo guutuudhaan isiniif dhiiseera.
Keessi koo waa hin qabu haaloon qabu haqeera.
Isinis badii koof haa hafu naaf jedhaa.
Dhiifama nuuf wayya jibbi maal nuuf godhaa?
Addunyaan kun addunyaa amaloota namoota hedduudhaan guuttee dha. 
Mee yaadi Erga namoonni isheerra jiraachuu eegalanii as addunyaan amala namoota meeqaa argiteetti laata? 
Utuu akka koo kana kobbee qabattee waraqaa irratti barreessuu dandeessee mudannoon ilmaan namaa waliin qabdu hammam ta’a laata? 
Waraqaan irratti barreeffamu kobbeen ittiin barreessanis hin ga’u. 
Utuu galaanonni addunyaa irraa hundi qalama ittiin barreessan ta’anii, utuu baalonni mukeetii hundimmoo waraqaa irratti barreessan ta’anii mudannoo addunyaa irratti barreessanii fixuun hin danda’amu. 
Ni danda’amaaree Lakki Natti hin fakkaatu.
Namoonni gara jabeeyyiin kan dhala namaaf hin yaanne hedduun keessa jiraataniiru. 
Warra akka Neeroofaa seenaan ni yaadata. 
Suurri faana miila isaanii cirracha seenaa irraa sirriitti mul’ata. 
Akka malee garaa jabaatu. 
Neeroon mootii biyya Roomaa durii kan waggoota kuma lama dura aangoo guddaan biyyattii bulchaa turee dha. 
Mootota addunyaa irratti ka’an keessaa kanneen gara jabina isaaniin beekaman gurguddoo keessaa isa tokko ture. 
Gadameessi isa baate maal akka fakkaatu ilaaluuf garaa haadha isaa billaadhaan baqaqseera. 
Dhala dhabuu isheef haadha manaa isaa kan baay’ee isa jaallattu ajjeeseera. 
Ilma isaa sababa malee qaleera. 
Namoota kumootaan lakkaa’aman hedduu ajjeesiseera. 
Isaaf gidiraa ilmaan namaa arguun madda gammachuu dha. 
Nama ajjeesee du’a namaatti kan gammadu amala bineensummaa kan qabu ture—Neeroon.
Namoota addunyaan kun gara jabina hadhaa’aa fi suukaneessaadhaan isaan yaadattu keessaa inni biraan Adolf Hitler, aanga’aa biyya Jarmaniiti. 
Hundeessaa fi hoogganaa paartii Naazii kan ture Hitler, jabaatee akkuma aangoo qabateen dabaa guddaa tokko yaaduutti akka ka’e seenaan dhugaa ba’a. 
Saba Jarmanii kan caalu sabni biraan addunyaarra akka hin jirre kan amanu mootiin sun, saba Jarmanii dorgomuu danda’u jedhee saba yaadu hunda lafarraa balleessuu yaade. 
Isaan keessaa tokko saba Yihudiiti jedhee waan amanuuf akka isaan dhuman karoorsuu eegale. 
Akka malee wanti nama gaddisiisu garuu waldoonni amantaa biyya Jarman keessa turanillee mootii gara jabeessa kanaaf deggersa kennuu isaaniiti. 
Namicha sodaatanii haa ta’uyyuu malee gocha sanaaf deebii kennaniiru. 
“Macaafa Qulqulluu keessan keessaa sabni Yihudii balleeffamuu akka qabu kan nu deggeru barbaadaa fidaa!” jedhee abboommii isaaniif kenneef yeroo fudhatanii itti yaadan. 
Dhuma irratti, “Ilma Waaqayyoo Yesuusiin (Almasii Iisaa) kan ajjeese isaani dha.
Dhiigni isaammoo nuu fi ilmaan keenyarraa haa barbaadamu jedhanii kakataniiru. 
Kanaaf sabni kun gatii hojii isaa argachuun isaaf ni ta’a. 
Lafarraa haa dhuman!” jedhanii kan deebii kennan hayyoota amantaa ta’uun isaanii baay’ee nama gaddisiisa.
Gurguddoota seenaa kanaan wal fakkaatu qaban hedduu kaasee siif ibsuun salphaa dha. 
Garuu maal si fayyadaa?
Hojiin isaanii inni isaan gara jabinaan dhala namaa irratti raawwatan siin maal si gargaara. 
Kanayyuu eenyummaa namaa irratti hubannaa akka dabalattu barbaadeen malee waan biraaf miti.
Rabbi yeroo nama lafarratti uume akka namni jal’inaan jiraatuuf hin turre. 
Uumaan keenya gaarii ta’ee utuu jiruu akkamitti jal’oota akka nuti taane naaf hin galu. 
Abbaan keenya abbaa jaalalaa ta’ee utuu jiruu jibba eessaa akka nuti fidne gaaffii koo kan deebii hin qabnee dha. 
Waaqa dhugaarraa uumamnee daandii sobaa filachuun keenya maaliif laata? 
Hojii gaarii waliif hojjennee, waan gaarii waliif dubbannee, waan gaarii waliif yaadnee xumuruufiyyuu yeroon nu hin ga’u. 
Nuti garuu yeroo baay’ee dabaa walirratti yaadna.
Ilaamee!
Namoonni si marsanii jiran lakkoofsaan hammuma baay’atan rakkinoonni karaa isaanii sitti dhufanis baay’achaa akka deeman beekta. 
Namni kamiyyuu rakkina mataa isaa qaba.
Nagaa baatee akkuma deemu dhibees baatee deema.
Jaallattus jibbitus—karaa tokkos karaa lamas—namni inuma si miidha. 
Haadhoo kee kan ati waliin gadameessa tokko keessatti tiruu tokko waliin boraafatte haa ta’u, michuu
ijoollummaa ati waliin guddatte kan waan hedduu waliin dabarsitanis haa ta’u, hiriyyaa jaalalaa ati garaa kee guutuu amanattus haa ta’u—eenyuyyuu—si gaddisiisa. 
Namni nama akkasaa mitii, uumaa isaayyuu gaddisiisaa oola.
Wanti guddaan eenyummaa namaa isa uumama isaan inni qabu kana hubattee dabaa sirratti hojjetamuuf deebii sirrii deebisuu danda’uu dha. 
Haaloo garaatti qabachuu dhiisuu.
Bineensota keessaa yeroo dheeraaf haaloo qabachuudhaan kan beekamu Gaala dha. 
Gaalli nama guyyaa tokko waa itti balleesse waggoota torba guutuuf yaadatti. 
Waggoota kana keessaa guyyaa haala mijataa argattu tokko namicha miidhuudhaan gadoo ishee ba’atti.
Ati garuu akka Gaalaa haaloo garaatti qabattee waliin hin jiraatin. 
Yoo namni waa sitti balleesse balleessaa isaa utuu hin taane, maaliif akka sitti balleesse beekuu irratti xiyyeeffadhu. 
Yeroo hedduu namoonni kan si miidhan si miidhuu barbaadanii miti. 
Ta’e jedhanii si gaddisiisuuf dabaa sirratti hin hojjetan. 
Kanaaf waan sitti balleesseef qofa nama tokkotti hin murteessin.
Namoota naannoo keetii hubachuun kennaa guddaa dha.
Tokko, uumamumaan namichi maal fakkaataa? 
Rakkoon inni sirratti uume tarii uumama isaa waliin wal-qabataa? 
Lama, yeroo balleessaa sana hojjete haala akkamii keessa turee?
Wanti isa aarsee ture jiraa? 
Tarii, balleessaa sana beekaa si miidhuuf hojjetemoo rakkatee hojjetee? 
Namni si miidhuu hin barbaanne, garuu filannoo biraa dhabee yoo si miidhe,
nama si miidhuuf si miidherra ni wayya. 
Kanaaf, daftee namootatti hin murteessin. 
Daftee namootatti murteessuu irraa of eeggadhu.
Macaafni Qulqulluunis, Qulqulluun Quraanaas dhugaan isaan deggeran tokko jira. 
Dhugaan kun anaaf qajeelfama jireenya koo akka ta’u nan yaala. 
Garuu hin dandeenye Maalinni?
Waan hamaa gaariidhaan mo’uu Mee yaadi—al tokko.
Namoonni addunyaa kanarra jiraatan marti qajeelfama guddaa kana fudhatanii utuu itti jiraatanii maaltu ta’aa laata?
Silaa addunyaan kun raawwattee kan amma taatee jirtu kana ni taati jettee yaaddaa? 
Maal eessaa? 
Silaa mee addunyaan kun buufata namoota ofiif caalaa namoota biroof yaadanii waan taatuuf ofittummaan keessatti hin argamu.
Hamaa obboleessi kee sirratti hojjetuuf atis hamaa hojjettee gatii isaa hin deebisiinif. 
Nama si arrabse hin arrabsin. 
Jajadhu. 
Nama si abaaru hin abaarin. 
Eebbisi malee hin abaarin. 
Nama waa si dhowwate waan qabdu hin dhowwatin. 
Kenniif malee san hin yaadiniif. 
Nama boolla siif qoteef boolla hin qotiin. 
Gama siif danda’amu hundumaan gargaari. 
Nama dhagaa siif hiixateef dhagaa hin hiixatin. 
Dhadhaa hiixadhuuf. 
Ta’e jedhee nama si miidhe atimmoo ta’e jedhii fayyadi.
Yaadadhu. 
Dhiifamaaf fakkeenya dhalootaa ta’uu kan danda’u Niilsen Maandeellaan, waggoota 27 guutuu hidhamee erga ba’ee booda dhiifamni inni warra isa miidheef taasise ajaa’ibsiisaa dha. 
Abbaa alangaa isa murtiin du’aa akka itti murtaa’uuf gaafatee tureef afeerraa laaqanaa taasiseera. 
Warra dabaa isarratti hojjete irratti gadoo isaa ba’achuuf uleen aangoo yeroo isaaf kenname nama tokkorratti illee haaloo hin ba’anne. 
Haala ummata addunyaa hundumaa ajaa’ibsiiseen dhiifama taasiseef.
Haaloon garaa kee keessa ka’attee jirtu namicha ati itti qabatte caalaa akka si miidhu beekamaa dha. 
Dhukkuboonni dhiifama gochuu dhabuu waliin wal qabatan hedduun ni jiru.
Gama biroonimmoo bu’aawwan dhiifama namaaf gochuu keessaa argaman hedduu dha. 
Mee muraasa isaanii akka armaan gadiitti siif haa himu:
1)Dhiifama gochuun mana hidhaa keessaa nama tokko baasuu dha; namichis si dha jedhama.
Hamma namatti gadoo qabattee jirtutti nama tokkotu mana hidhaa jira. 
Namichi sun karaa ba’aa dhabee iyyataa jira. 
Innis si’uma mataa keeti. 
Namichi sitti balleesse tarii irraanfatee dhiiseera. 
Maal akka sitti balleesses hin beeku ta’a. 
Ati garuu yeroo hundumaa balleessaa isaa yaadachaa garaacha kee dhukkubsita.
Nagaa of dhowwatta.
Hamma siif danda’ame hundumaatti nama hundumaaf garaa qulla’aa qabaadhu. 
Balleessaa tokko lamaaf namaaf garaa hin kutatiin. 
Carraa biraa kenniif.
Dhiifama gaafa namaaf gootu egaa bu’aan kee inni guddaan boqonnaa sammuuti. 
Sammuu keef boqonnaa kana kennuun mana hidhaa keessaa of baasuu jechuu dha. 
Bilisummaa dhugaa argachuu.
Tarii badii namootaa irraanfachuu dadhabuu dandeessa. 
Sammuun namaa uumamaan filatee hin yaadatu. 
Tooftaan ittiin odeeffannoo sammuu kee keessaa haqxu hamma ammaatti hin jiru. 
Tasuma hin argattu. 
Waan sammuun kee yaadatu hundumaa yaadachuun kee dirqama. 
Kun dirqama uumamaati.
Uumaan namni waan barbaadu duwwaa yaadatee waan hin barbaanne akka irraanfatuuf carraa hin laanneef. 
Badii isaanii irraanfachuu yoo dadhabde rakkoo hin qabu. 
Yeroo sana yaadattu hundumaatti miira sitti dhaga’amu to’achuu garuu ni dandeessa.
Dhiifama namootaaf gochuun dhukkuboota hedduu irraa si eega.
Saayinsiin qoratee waan bira ga’en siif hima.
Namoonni yeroo hedduu haaloo qabatanii wajjin jiraatan dhukkuboota hedduuf saaxilamu. 
Maaliif?
Sababni isaa xiinsammuu namootaaf qaama isaanii gidduu hariiroon jiru cimaa waan ta’eef. 
Dhukkuboota namoonni dhukkubsatan keessaa hedduun yaada isaan yaadan waliin walqabatu. 
Dhukkuboota akka dhiibbaa dhiigaa, dhukkuba onnee fi kkf irraa si bilisoomsa.
Maal jechuu akkan barbaade beekta. 
Nama si miidhe tokkoof dhiifama gochuun isaaf qofa utuu hin taane, ofii keefiyyuu bu’aa guddaa dha. 
Qorannoon saayinsii dhugaa kana deddeebi’ee mirkaneesseera. 
Namoonni gadoo kuusan, miira yakkamtummaa keessa jiraatanii fi dhiifama gochuuf fedha hin qabne carraan dhibee adda addaaf saaxilamuu isaanii daran guddaa dha.
Kanaaf dhaamsi ani siif dhaamu inni guddaan ofiif jedhii dhiisiif.
Maal wayyaree Danda’i. 
Namoonni amalli isaanii rakkisoon waliin jiraachuun akka malee ulfaatu ni jiru. 
Garuu danda’i.
Haa xiqqaatanillee malee namoonni miidhama gurguddaa sirratti hojjetan ni jiraatu. 
Danda’i. 
Jecha arrabaa ati raawwattee irraanfachuu hin dandeenyeen kan si waraanan kan sagaleen isaanii inni lafee namaa cabsu yeroo hundaa gurra kee irraa iyyu ni jiru.
Danda’i. 
Gaarummaa kee hammeenyatti jijjiiranii carraa argatan maraan maqaa keetti cilee kan diban ni jiru. 
Garuu danda’i.
Namni bineensa dha—bineensa haala mijataa eeggatee harka irraa nyaate nyaatu. 
Danda’i Irraanfadhu. 
Miidhama namoonni sirratti raawwatan yoo siif danda’ame irraanfadhu. 
Caba isaan si cabsan—isa miira kee miidhe—irraanfadhu.
3)Dhiifama gochuun yeroo kee isa gara fuula duraa siif miidhagsa.
Yaadadhu Dhiifama namootaaf taasisuun yeroo kee isa darbe hin jijjiiru. 
Miidhamni kee kanaan duraa yaadannoo sammuu—godaannisa—ta’ee hafa.
Uumaan dandeettii taatee yeroo darbee sirreessuu nuuf hin laanne. 
Jaallannes jibbines wanta kaleessa hojjenne irra deebinee qajeelchuu hin dandeenyu.
Waa itti hin daballu, waa irraa hin hir’ifnu.
Gaarummaan isaa garuu dhiifama gochuun yeroo kee isa gara fuula duraa siif miidhagsa. 
Hariiroo ati nama si miidhe sana waliin qabdu siif jijjiira. 
Miirawwan nama miidhan warra akka haaloo qabachuu, dheekkamsaa, aarii, ija ba’umsaa fi kkf irraa si oolcha. 
Jaalala akka horattu si taasisa. 
Guutummaan guutuutti nama dhiifama gooteef tokkoof miira jaalalaa horachuun salphaa dha. 
Biriyaant Maakgiil maal jedhan? “Dhiifama malee jaalalli hin jiru, jaalala malee dhiifamni hin jiru!” Dubbii dhugaa fi amansiisaa dha. 
Hin jaallattu yoo ta’e dhiisuufii hin dandeessu. 
Hin dhiiftuuf yoo ta’emmoo jaallachuu hin dandeessu.
Jaalladhu. 
Jaalalli filannoo hin qabu. 
Namoota gaarummaa siif oolan filattee jaallachuudhaan warra si miidhan jibbuun qajeelfama jireenyaa isa sirrii miti.
Uumama isaarraa eegalee namni kamiyyuu dadhabaa waan ta’eef balleessaa hundarraa bilisa ta’ee kan jiraatu hin jiru. 
Kanaaf jaalladhu. 
Namoota tokko tokko hojii isaanii yeroo yaaddu jaallachuun akka malee sitti ulfaata ta’a. 
Ta’ullee jaalladhu. 
Sababa hin funaaniin. 
Sababa malee jaalladhu. 
Namoota hundaaf jaalala haalaan hin murtoofne qabaadhu.
4)Dhiifama namaaf gochuun boqonnaa sammuu namaaf kenna.
Haala kam keessayyuu yoo jiraatte namni ati gadoo itti qabatte tokko utuu jiruu sammuun kee boqonnaa guutuu hin qabu. 
Dhiphina keessa jiraata. 
Yeroo itti namichaaf dhiifama godhurraa eegalee garuu ni boqota. 
Tarii nama tokko dhiifama gaafachuun kabaja keetti waan bu’u fakkaatee sitti ulfaachuu danda’a.
Namoota dhiphisanii yaadaniif dhiifama gaafachuun mallattoo kufaatii fi namaa gad ta’uuti. 
Akka itti balleessan utuu beekanii dhiifama gaafachuu sodaatu.
Kanarraa kan ka’e yeroo hundumaa miira yakkamtummaa keessa jiraatu. 
Kun bu’aa tokkollee hin qabu.
Dhiifama ilaalchisee dubbii Maatama Gaandiin dubbatan yaadadhu. 
“Namni dadhabaan tasuma dhiifama hin beeku. 
Dhiifamni amala namoota jajjabooti!” Bara jiraattu hundumaatti dubbii kana sammuutti qabadhu. 
Tasuma hin dagatin. 
Dhiifama gaafachuu fi taasisuu yoo dadhabde ati dadhaboota keessaa nama tokko dha jechuu dha. 
Yeroo barbaachisaa ta’e hundumaatti dhiifama nama gaafachuun sitti hin ulfaatin. 
Yoos boqonnaa sammuu argattaa.
5)Dhiifama gochuun ni danda’ama.
Namoonni tokko tokko, “Raawwadhee balleessaa kanaaf dhiifama gochuu hin danda’u Hin danda’u” utuu jedhanii dhaga’amu. 
Soba Miidhamni ati namootaaf dhiisuu hin dandeenye hin jiru. 
Seenaa yeroo gabaabaa dura dubbifne sana yaadadhu!
Dubartii tokkotu turte. 
Seenaa sana isheetu barreesse.
Mudannoo jireenya isheeti. 
Dubartittiin Yihudoota bara Hitler keessa miidhamni guddaan irra ga’e keessaa tokko turte. 
Maatii ishee waliin qabamtee bakka itti Yihudoonni qalamanitti geeffaman. 
Utuu isheen ilaaltuu abbaa fi haati ishee akkasumas obbolaan ishee marti ajjeefaman. 
Isheen haala nama ajaa’ibuun du’a oolte. 
Miseensota maatii ishee keessaa ishee qofatu lubbuudhaan hafe.
Yeroo dheeraa booddee yaa’ii tokko irratti seenaa dabarsite sana namootatti himte. 
Guyyaa sana akkuma isheen sana haasoftee waltajjii irraa buuteen namichi tokko sagalee ol ka’aadhaan boo’aa dhufee miilla ishee irratti kufe. 
“Maaloo dhiifama naaf godhi!
Dhiifama! Namni hamma koo si miidhe hin jiru.
Baay’een sitti balleesse. 
Dhiifama” jedhee iyye.
Isheen eenyummaa isaa hin beektu turte. 
Isa booda qabdee lafaa kaasuun eenyu akka inni ta’e gaafatte.
“Ani” jedhe namichi, “Loltuu isa utuu ati ilaaltuu maatii kee hunda dhukaasaan ajjeesee dha!” Mee yaadi. 
Yeroo sana miira attamiitu itti dhaga’ama jettee yaaddaa?”
Dubartittiin garaa dhiifamaa ajaa’ibsiisaa qabdi. 
Al tokko akka malee naatee miirri isheen haalaan ibsachuu hin dandeenye tokko itti dhaga’ame. 
Isa booda ofitti qabdee haammatee akka isaaf dhiifte itti himte. 
Namichi amanuu dadhabe. 
Isheen garuu garaa ishee guutuu dhiifteef. 
Badiin namichaa hamma malee ulfaataa ta’us isheen al tokkoo fi isa dhumaa dhiifteef.
Namni tokko nama miseensota maatii isaa hundumaa rasaasaan fixeef dhiifama guutuu gochuu erga danda’ee, dhimmi dhiifama gochuun ulfaatu maaliree? 
Natti hin mul’atu.
Atis dhiisii Miidhamteetta.
Karaa jireenyaa ati hamma har’aatti irra deemtee dhufte kana irratti namoonni baay’ee si miidhan jiru. 
Yoon kaan dhiise, kan abalu na irratti hojjete attamittan dhiisa jettee gaafatta. 
Lakki Yoo murteessite ni dandeesse. 
Badiin ati dhiisuufii hin dandeenye hin jiru. 
Ta’e jettee yoo sammuu kee amansiifteen alatti hunda isaa ni dandeessa.
Atis dhiifama barbaadda Atis nama dha. 
Wanti nama irraa adda si taasisu hin jiru. 
Akkuma namoonni si miidhan atis namoota miiteetta. 
Ati badii namoota hedduu yaadannoo sammuu kee irratti qabattee akkuma jirtu namoonni badii ati isaan irratti hojjetteef si komatan immoo meeqa ta’u laata? 
Hedduu dha. 
Akka carraa ta’ee ilmaan namootaa ija ittiin balleessaa nama biraa argan malee ija ittiin dogoggora mataa isaanii argan hin qaban. 
Yoo qabaatanis haalaan hin argu. 
Kun rakkoo walii gala ilmaan namootaati. 
Miidhama namoonni hojjetan addaan baasuu fi balaaleffachuutti beekamoo dha. 
Balleessaa mataa keenyaaf garuu iddoo hin laannu. 
Addunyaan kun akka nuti barbaannu qofaa akka taatu barbaanna. 
Akka obboleessa keenyaaf mijatu hin barbaannu.
Dhukkubni kun dawaa atattamaa barbaada.
Dogoggora obboleessa keetii qofa funaanuu utuu hin taane, dogoggora mataa keetiis yaadadhu. 
Miidhamni ati nama miitee miidhama namni si miidheen gad akka hin taane amani. 
Eyyee Amani Sitti badeera, atis balleessiteetta. 
Dubbii Gooftaa Yesuus sana yaadadhu! 
“Huuba ija obboleessa kee keessaa baasuun duratti utubaa ija kee keessaa baafadhu!”
Argitee Namoonni hedduun ija isaanii keessaa utubaa qabu. Utubaa sana garuu hin argan. 
Huuba xiqqoo ija namootaa keessa jirtu baasuuf harka isaanii diriirsu.
Maaliif laata Dhalli namaa maaliif ofittoo ta’aa? 
Kan isaa dhiisee maaliif dadhabbii namaa irratti xiyyeeffataa? 
Ofii of qulqulleessee maaliif obboleessa isaa yakkamaa taasisaa? 
Maaltu tuqe laata?
Dogoggora isaa isa hamma gaaraa guddatu dhiisee dogoggora nama biraa ishee xiqqoof aaree maaliif garaacha of dhukkubsaa? 
Ani maalan beeka!
Addunyaan kun isa yeroo kamiiyyuu caalaa yeroo ammaa kana namoota garaa dhiifamaa qaban barbaaddi. 
Gara balleeyyii—garaa bal’atanii— namoota waliin jiraatan. 
Garaa hin ballattu yoo ta’e addunyaan har’aa iddoo siif hin qabdu. 
Suuta suutaan balaaf si kennitee si geggeessiti. 
Yeroon kun kan warra yakka namootaa utuu hin taane faayidaa isaan irraa argatan irratti xiyyeeffataniiti. 
Dhugaadhaam Yeroon kun kan warra dogoggora isaaniif itti gaafatamummaa fudhatanii warra miidhan dhiifama gaafataniiti. 
Yeroon kun kan warra mataa irra keessa qabatanii deemanii utuu hin taane, kan warra gad of deebisanii haala isaan keessa jiran waliin namoota hubataniiti.
Namni garaa dhiphatu, namni hin obsine, namni dhiifama gaafatee dhiifama hin fudhanne addunyaa har’aaf hin malu. 
Salphaadhumatti gatii isaa kennitiif.
Miindaa isa barbaachisu kenniteefii gara addunyaa itti aanuutti dabarsiti.
Kanaafuu—dhaga’i lubbuu koo—addunyaa irra hamma jirtutti dhiifama gochuu malee filannoo biraa hin qabdu. 
Nama malee addunyaa irra jiraachuu akka hin dandeenye, dhiifama gochuudhaan malees jiraachuu hin dandeessu. 
Waan dandeessu sitti hin fakkaatin.
Dhiifama gaafachuu fi kennuun mallattoo bilchinaati.
Yeroo barbaachisaa fakkaatee sitti mul’atu hundumaatti sana gochuuf booddee hin deebi’in. 
As irratti maal jedhuun hin barbaachisu. 
Namoonni maaliyyuu haa jedhan, jechi isaanii dhiibbaa akka sirratti taasisu heyyamuu hin qabdu. 
Hammamuu yoo waan gaarii hojjette namoonni si qeequu hin oolan.
Kun waanuma jiru. 
Dogoggora irraa hammamuu yoo of eeggatte namoonni dogoggora jedhanii waan yaadan hin dhaban.
Qeeqa namootaa sodaachuun eenyummaa kee isa dhugaa jiraachuu akka ati hin dandeenye si daangessa.
Yaadni namni siif kennu yeroo tokko tokko barbaachisaa ta’ullee geengoo jireenya kee naannessu garuu ta’uu hin qabu. 
Of dandeessee murtoo mataa kee fudhachaa jiraachuudhaa yoo baatte ati nama ofitti amanamummaa hin qabnee dha jechuu dha. 
Sun immoo balaa guddaa qaba. 
Hojii hojjettu hundumaaf yaada namootaa irratti hirkachuu si gaafata jechuu dha. 
Nama akkanaa ta’uun immoo maal jedhuu sodaattee waan qajeelaa hojjechuu akka dhiiftu si taasisa.
Yaada qeeqaa namoonni siif kennan ilaalchisee namichi Joonaas Saalk jedhamu—namichi yeroo jalqabaaf kittibaata pooliyoo abuure—sun maal akka jedhe ni yaadatta jedheen amana. 
“Jaqaba namoonni akka ati sirrii hin taane sitti himu. 
Isa booda sirrii akka taate, garuu hojiin kee barbaachisaa akka hin taane sitti himu. 
Dhuma irratti, sirrii ta’uu kee, hojiin hojjettus faayidaa akka qabu sitti himu!”
Jireenyi kee yaada namootaa irratti akka bu’uureffamu taasisuudhaan, nama dhiifama gaafachuuf ofitti amanamummaa hin qabne hin ta’iin.
Namoota itti balleesseera jettee yaaddu hunda dhiifama gaafadhu. 
Balleessaa sammuun kee itti amanu hundaaf dhiifama gaafadhu. 
Kana namnis Waaqnis ni jaallata. 
Kitaabni amantaa yaada kanaan mormu hin jiru. 
Kitaaba warra seexanaaf sagadanii— Satanism—yoo ta’e malee kan dhiifama balaaleffatu hin argine—ani. 
Quraanni dhiifama ni jajjabeessa.
Macaafni Qulqulluunis akkasuma dhiifamaaf iddoo guddaa kenna. 
Qajeelfamni amantaa Waaqeffataas yoo ta’e yaada kana ni jajjabeessa.
Iddoo kamittiyyuu, haala kam keessattiyyuu, yoomiyyuu dhiifamni barbaachisaa dha. 
Ilaalchi ati dhiifama irratti qabdu sirrii haa ta’u. 
Dhimma kana ilaalchisee ejjennoon kee maaliiniyyuu kan raafamu hin ta’iin. 
Dhiifamni ajandaa gurguddootaati. 
Gocha sammuu namoota gurguddoon raawwatamuu dha.
Madaallii bilchina sammuu dhala namaati dhiifamni. 
Carraa guddaa ilmaan namaaf kennamee dha. 
Itti fayyadamuunimmoo ga’ee si irraa eegamuu dha.
Har’a murtoo tokko akka murteessitun siif dhaama.
Yoo dandeesse nama hundaa wajjin nagaatti jiraachuuf garaa dhiifamaa qabaadhu. 
Namoota hundumaaf dhiisi. 
Dhiisiif! Jaraaf dhiisi!
Ni dandeessa!
Haala koo ilaalee kan natti murteessu.
Hin dandeessu jedhee mogolee na buusu.
Dadhabbii koo ibsee hamilee na cabsu.
Waa akkan hin hojjenne booddee na deebisu.
Amma deebiin qabaaf waanan ittiin jedhu.
Dubbadheen falmadha afaan hin qabadhu.
Nan danda'an jedha eenyutu naan morma?
Kaayyoo koo dhugoomsuun ni danda'ama!
Hin danda'u jedhee sammuun koo hin amanu.
Abdii kutee taa'ee kufaatiif nan kennu.
Karaa dogoggoree dalga na hin hoogganu.
To'annoo koo jala abjuun koo hundinuu.
Sichi of hin tuffadhu xiqqeessee of ilaalee.
Eenyummaan koo sirriin amma erga naaf galee.
Kutannoo guutuunan hojiif ka'a malee.
Mammaradhee hin taa'u waan fedhe ta'ullee.
Amansiifadheera itti himee sammuu koo.
Booddee akka hin deebine sodaatee waan tokko!
Jaarraa 20ffaa gara dhumaatti, lubni beekamaan Miilton Raayit jedhamu biyya Amerikaa keessaa, afeeramee barreeffamoota yeroo sana barreeffaman beekamoo keessaa tokko irratti yaada akka kennu gaafatame.
Barreeffamichi ilmaan namootaa meeshaa ittiin qilleensa keessa barrisan hojjechuu akka isaan danda’an kan dubbatu ture. 
Lubichi akkana jechuun yaada kenne: “Barrisuuf kan uumaman ergamoota Waaqayyoo qofaa dha. 
Dhalli namaa barrisuu hin danda’u!”
Yeroo muraasa booda dargaggoonni waggaa soddomoota gara jalqabaa turan—obbolaan lakkuu—yaada luba kanaa soba ta’uu isaa mirkaneessuuf yaalii eegalan. 
Meeshaa ittiin barrisan hojjetanii dhalli namaa barrisuu akka danda’u argisiisuu fedhan. 
Kaarolaayinaa Kaabaa, qarqara laga Kiitiiy Haawukitti hojii isaanii eegalan. 
Gara jalqabaatti yaaliin isaanii milkaa’aa ta’uu baatus, yaalii yeroo murtaa’ee booda yeroo jalqabaaf meeshaa hojjetaniin meetira 40 ol ka’anii barrisan. 
Sana gochuu isaaniin dubbiin lubichaa soba akka ta’e argisiisan. 
Maqaan isaanii eenyu? 
Wiilbarii fi Orviil— ijoollee luba Miilton Raayit lachan! 
Iddoo abbaan isaanii akka hin danda’amne dubbatetti akka danda’amu mirkaneessan. 
Ni danda’ama!
Maal seete?
Yeroo hundumaa sammuu kee amansiifnaan ni dandeessa.
Sammuun namaa raawwatee daangaa akka hin qabne Naappooliyoon Hiil nutti himeera. 
“Sammuun namaa daangaa hin qabu—yoo abbaan isaa of daangesse malee!”  jedhe. 
Dhimmichi dhimma ilaalcha mo’ichaa qabaachuuti.
Henerii Foord guyyaa tokko gara Toomaas A Ediisen deemee yaada guddaa tokko qoodeef. 
Meeshaa nama baatee deemu—konkolaataa—hojjechuuf wixinee barbaachisaa akka qopheessee fi sana irratti hojjechuu eegaluu akka barbaadu mariisise. 
Ediisen argannoowwan gurguddoo addunyaa kana fayyadan abuuruudhaan haalaan beekamaa waan tureef gara isaa deeme. 
Ediisen yaada Foord kana dhaggeeffatee deebiin inni isaaf deebise hojiif kan nama hamileessu hin turre.
“Wanta bira ga’uu hin dandeenye maaliif abjoottaa? 
Kun bar hin danda’amu. 
Ofumaa yeroo kee gubuun hin barbaachisu.
Kana mannaa gara mana hojii kootii kottu. 
Hojiin siif kennaa na waliin hojjedhu!” isaan jedhe. 
Foord dubbii kanaan miidhamullee abdii hin kutanne. 
Deebi’ee galee hojicha eegale. 
Danda’ee akka hin dandeenye isa isatti himetti akka danda’u argisiisuu fedhe. 
Yeroo murtaa’eef jabaatee irratti hojjete. 
Wareegama barbaachisu hunda baasee hamma dhumaatti itti ciche. 
Guyyoota keessaa gaaf tokko konkolaataa isaa konkolaachisee deemsa eegale. 
Mo’ichaan hojii isaa xumure. 
Ni danda’ama! Maaliif hin danda’amu?
Ogeessi muuziqaa beekamaan biyya Raashiyaa—Luwis Armistiroong—jalqaba hojii isaa irratti gufuun guddaan isa mudatee ture. 
Guyyaa tokko dorgommii muuziqaa tokko irratti hirmaachuuf deeme. 
Nootaawwan muuziqaa akka inni taphatuuf isaaf kennaman keessaa muraasa qofaa taphatee isa kaan dadhabee dhiise. 
Namoonni murteessuuf iddoo sana turan ariifatanii itti murteessan. 
“Nama muuziqaa akka taatu kan si taasisu ga’umsa homaa of keessaa hin qabdu!” ittiin jedhan. 
Gaddee boo’e. 
Garuu abdii kutee hojii muuziqaa hin dhiifne. 
Hiriyyoota isaan akkana jedhe, “Isaanillee ga’umsa homaa hin qabdu naan jedhan. 
Ani garuu muuziqaan akka na keessa jiru nan beeka!” Guyyaa sanarraa eegalee muuziqaa isa keessa jiru addunyaatti argisiisuuf halkanii fi guyyaa cimee hojjete. 
Yeroo murtaa’ee booda ogeeyyii muuziqaa gurguddoo addunyaa kanaa keessaa tokko ta'uu danda'e. 
Ni danda’ama.
Waan gochuun siif ta'u.
Galmee jechootaa kee irraa jecha tokko haquuf yoo carraa argatte maal haquu akka qabdu beektaa? 
Jacha tokko. 
Jecha diina dhala namaa ta’e tokko. 
Jecha kaayyoo gurguddaa hedduu karaatti hambisee, mul’ata hedduu danqee, namoota hedduu galma isaanii hankaakse tokko. 
Jecha, Hin danda’amu jedhu haquutu siif ta’a. 
Galmee jechootaa irraa haquu hin dandeessu. 
Sababni isaa jechichi kan dhuunfaa kee miti, kan uummataati. 
Garuu sammuu kee keessaa haquu dandeessa. 
Sammuu kee keessaa haqxe jechuun ni milkoofte jechuu dha. 
Yaadadhu! Iddoo milkaa’inni itti eegalu—yeroo hundumaa— sammuu namaati.  
Utuu hojiidhaan hin milkaa’in dura ilaalchaan milkaa’uu qabda. 
Kufaatiif sababni akka hin jirre amani. 
Yaadonni gurguddoon lama sammuu kee hoogganu:
milkaa’inaa fi kufaatii. 
Jaallattus jibbitus yaadota kana lamaan keessaa isa tokkoon hoogganamta. 
Yokiinimmoo lachuun isaanii dabareedhaan si geggeessu. 
Carraan gaariin ati qabdu garuu yaadota kanneen ofii kee filattee kan yaaddu ta’uu isaati.
Wanti ati deddeebitee sammuu keetti himtu si dhuunfata.
Xiinsammuun maal nu barsiise? 
Kitaabota namoota gurguddoo irraa maal baranne? 
Keessi sammuu keenyaa gola ijaan hin mul’anne lama akka qabu baranne. 
Inni tokko isa gara alaa (conscious mind) yoo ta’u, inni biraanimmoo isa gara keessaa (gol-keessoo-sammuu) isa subconscious mind jedhamuu dha. 
Kutaan gara alaa sun waan hundumaaf sababa barbaada. 
Akka salphaatti hin amanu. Wantota ta’an hundaaf sababa funaana. 
Nan barrisa yoo jette, koochoo dhabuu kee sababa godhachuudhaan akka ati hin dandeenye siif hima.
Siif himee siif mirkaneessa. 
Siif mirkaneessee si amansiisa.
Hojii guddaa tokko hojjechuuf yommuu karoorsitu sababoota akka ati hin dandeenye si taasisan siif tarreessa. 
Seen-duubee kee si yaadachiisee abdii si kutachiisuun karoora kee akka dhaabdu si taasisa.
Kutaan sammuu inni keessaa sun humna ajaa’ibsiisaa kan hamma ammaatti saayinsiin sirriitti ibsuu dadhabe of keessaa qaba. 
Akka isa gara olii sana sababa hin funaanu. 
Wanta itti himame hunda—dhugaas ta’u soba—ni amana. 
Akka kutaa isa olii dammaqaa miti. 
Kutaa dhokataa humna dhokataa of keessaa qabuu dha.
Egaa waanuma ati itti himtu mara dhugaa dha jedhee kan fudhatu gol-keessoon-sammuu kee waan dhaga’e sana hunda akkuma dhaga’etti si irratti hojjeta. 
Jecha biraan siif ibsuuf, gol-keessoon-sammuu maasii waanuma ati irra dhaabde siif biqilchuu dha. 
Yeroo muraasa booda isa irra facaafte sana irraa haammata. 
Sunimmoo carraa jireenya keetii siif murteessa. 
Waan ati isatti kennatte deebisee siif kenna.
Wanta itti kennitu filachuun ga’ee sirraa eegamuu dha.
Kanaan wal-qabatee dubbiin ati of irratti dubbattu yeroo hundumaa wanta gaggaarii qofa ta’uu qaba. 
Ani nama hin ta’u yoo jette kutaan sammuu inni keessaa sun sana qabatee akka ati nama hin taane si taasisa. 
Anaaf hin darbu jettee dubbii yoo baay’ifte siif hin darbiin hafa. 
Maaliif? Sammuun kee waan amane sana raawwata waan ta’eef.
Yeroo haalonni namatti ulfaatan, yeroo wanti hundi bitaa nama galu, yeroo addunyaan kun dalga nama ilaaltu waan gaarii dubbachuun akka ulfaatu nan beeka. 
Gumgumuun, ofirratti waan hamaa dubbachuun, abaaruu fi jechoota abdii kutannaa of irratti labsuun filannoo isa dhumaa yeroo itti ta’utu jira. 
Ta’ullee, dhugaa ani armaan olitti ibse irraa ka’uun yeroo kamiyyuu waan gaarii duwwaa of irratti dubbadhu.
Haalonni ni jijjiiramu. Wanti har’a mul’atu bor ni dhabama.
Yeroon Waaqa malee waan hin jijjiirre hin qabu. 
Har’a yoo hin milkoofne bor milkoofta. 
Amma yoo dukkanaa’e xiqqoo turee siif bari’a. 
Bari’uuf dhi’ee bar! Haalonni dhufanii darban dubbii arraba keetii hin murteessin.
Yeroo hundumaa nama abdii qabu—nama egeree miidhagaan itti mul’atu—ta’i. 
Abdiin boba’aa injiinii jireenya namaa sochoosu akka ta’e beekkadhu. 
Namni abdii hin qabne abdii nama kutachiisa. Ofii bitaa yoo itti gale bitaa nama galcha.
Waan dubbifne sana ni yaadattaa? 
Bara Xaaliyaanonni mo’amanii salphinaan biyya isaaniitti deebi’an bara lola Aduwa sana waan ta’etu jira. 
Giraaziyaaniin—aanga’aan loltoota Xaaliyaanii yeroo sanaa—mataa buusee yelloodhaan fuula Beniitoo Musiloonii dhaabate. 
Deebii akka kennuufis gaafatame. 
Akkamitti Itoophiyaan akka isaan mo’atte, meeshaa hammayyaan utuu lolanii akkamitti akka mo’aman deebisuuf dhaabatee jira. Dhuma irratti waan tokko dubbate:
Sabni dalga itti gale dalga nu galche (The confused people confused us!) jedhe. 
Amma yeroon kun yeroo ani seenaa si barsiisu miti. 
Bakki isaas bakka sanaaf mijatu miti. 
Dubbii Giraaziyaanii kana fayyadamuufan jedhe. 
Namni bitaa itti gale nagaa hin dubbatu. 
Al tokko yoo abdii kutate dubbii abdii kutannaa qofa haasa’a. 
Waakkii namatti dubbatee hamilee namaa ajjeesa. 
Kanaafuu, nama abdii kutate baqadhu. 
Nama abdii kutate jechuun nama du’a ofitti murteessee namoota isaan kaanis ajjeesuuf summii baatee deemuu dha. 
Irraa fagaadhu. 
Baay’ee waliin hin dubbatin.
Yeroo dheeraa waliin hin dabarsin.
Atimmoo abdii qabaadhu. 
Dhugaa qabatamaa keessa jirtutti gammaduudhaa yoo baatte abdii dura kee jirutti gammadi.
Gammachuun kennaa qaamni jireenya keen ala ta’e siif kennu miti. 
Gammachuun wanta ati ofii keetii uummattuu dha. 
Gammaduu yoo barbaadde yoomiyyuu sababa hin dhabdu. 
Gadduus yoo barbaadde sababoota lakkoofsa hin qabne argatta.
Namni mo’u abdii hin kutu; namni abdii kutu hin mo’atu jedhama. 
Abdii qabaadhuu itti gammadi. 
Yoo beelofte abdii nyaadhu. 
Yoo dheebotte abdii dhugi. 
Yoo uffata dhabde abdii uffadhu. 
Eyyee, abdii qabaadhu.
Egaa akka dandeessu sammuu kee amansiifnaan wanti siif dadhabamu hin jiru. 
Hamma humna nama tokkootti wanta karoorsite hunda bira geessa. 
Yoo milkoofte milkaa’ina keef sababni inni guddaan sammuu kee amansiisuu keeti. 
Yoo kuftes sababni kee sanuma. 
Gufuu fi qormaanni jireenya keessatti si mudatan dalga akka ati yaaddu si hin taasisiin.
Jireenyi nama kamiiyyuu qormaatuma.
Jireenyi qormaata dha. 
Tarii haala amma keessa jirtu keessaa baatee haala xiqqoo fooyya’u keessa utuu seentee sammuun kee boqonnaa akka argatu yaadda ta’a. 
Garuu akkana miti.
Hammamuu guddadhu, hammamuu milkaa’i sadarkaan jireenyaa hundi qormaataa fi rakkina mataa isaa qaba.
Namichi maal jedhe? 
“Nama guddaa ta’ee gaara beekamtii ol ka’aarra ga’ee addunyaa kana irratti beekamuun hawwii koo umurii guutuu ture. 
Jabaadhee hojjedhee iddoon yaade ga’eera. 
Fiixee gaarichaa irra ejjedheera. 
Garuu dhugaan ani isiniif mirkaneessu tokko jira. 
Gaaricha irra homtuu hin jiru!” jedhe. 
Ol ka’insi jireenyaa rakkina irraa bilisa ta’e hin jiru.
Dubbii dhi’oo kana dubbifne sana yaadadhu! Jireenyi qormaata namoonni muraasni qofti qabxii gaarii fidanii darbanii dha. 
Sababni isaa hundi keenya waraqaa qormaataa kan mataa keenyaa adda addaan akka qabnu hin hubatan.
Waraqaan qormaataa isaanii kan namoota biroo waliin tokko itti fakkaata. 
Akkanatti waan yaadaniif deebii namoota biroo irraa galagalchu. 
Dogoggora uuman irraa kan ka’e kufanii argamu. 
Hundi keenya gaaffii qormaataa adda addaa qabna.
Gaaffii kee obboleessi kee hin hojjetu. 
Atis gaaffii isaa hin hojjettuuf. 
Wanti nama gaddisiisu—egaa—namoonni hedduun jireenya isaanii kan namoota isaan kaanii fakkeessuuf utuu yaalanii darbu. 
Hundi keenya orijinaala taanee dhalanna. 
Hedduun keenya garuu waraabbii (copy) taanee duuna kan jedhe tokko eenyu dhaa?
Na dhageessaa? 
Toora fiigichaa kan mataa keetii irra fiigi malee kan nama biraarra hin deemin. 
Eenyuuniyyuu hin akkeessiin. 
Ati si’uma. 
Of ta’uuf uumamte malee eenyuunuu ta’uuf hin uumamne. 
Maaliif akkeessitaa? Uumaan nama akka kee lama addunyaa irratti hin barbaadu. 
Atii fi namichi ati akkeessitu eenyummaa mataa keessanii akka qabaattan barbaada. 
Waaqni nama wal fakkaatu lama uumee hin beeku.
Meeshaa ittiin si hojjete (uume) cabsee gateera siin jedhe barreessichi. 
Sana jechuun namni si fakkaatu kan biraan addunyaarra hin jiru jechuu dha. 
Erga uumaan meeshaa ittiin si uume cabsee gatee, atis meeshaa ittiin namoota akkeessitu cabsii gati. 
Na amani Sun hin barbaachisu. 
Homaa si hin fayyadus.
Mee furtuu milkaa’inaan siif hima. 
Ni dandeessa Kana of amansiisi. 
Sammuun dhala namaa waan tokko sirriitti fudhachuuf guyyoota 21 akka itti fudhatu qorattoonni xiinsammuu ibsaniiru.  
Maal jechuu dha—kun? Barsiifata haaraa tokko haalaan akka inni qabatu leenjii torban sadii sammuu keef kennuu qabda jechuu dha. 
Guyyoota 21'f ganama ganamaa fi galgala galgala, akka dandeessuu fi humna ga’aa akka qabdu deddeebitee sammuu keetti yoo himte ni amansiifta. 
Sagalee ol ka’aadhaan dubbachuutu siif ta’a. 
Isa booda gol-keessoon-sammuu (subconscious mind) kee akkuma jirutti dubbii kee amanuudhaan hojiitti siif jijjiira.
Dursitee kufaatii hin abjootin. 
Barattoonni tokko tokko utuu barnoota hin eegalin dura kufu. 
Akka kufan of amansiisanii barnoota waan eegalaniif kufu. 
Qonnaan bultoonni tokko tokko utuu sanyii hin faacafatin dura akka midhaan hin margine labsu. 
Midhaanichis akkuma isaan jedhan sana ta’a.
Wanta uumaan keessa kee kaa’e—dandeettii kee—addaan baaftee irratti hojjennaan ni dandeessa. 
Nama akka kee fayyaa guutuu qabu haa turuu, namoonni hir’ina qaamaa qaban hedduun gufuu isaanii gara riqicha ittiin gama milkaa’inaatti ce’aniitti jijjiiranii mo’achuu isaanii seenaan ragaa dha.
Seenaa erga kaasnee waan ati yaadachuu qabdu tokkon siif hima. 
Dorgommii Olompikii bara 1960 taasifame irratti yeroo sadii walitti aansitee mo’chuun badhaasa warqee kan fudhatte nama miilli ishee naafa turee dha. 
Maqaan ishee Wiilmaa Rudoolfi jedhama. 
Biyya Amerikaa, Teneseetti kan dhalatte Wiilmaan umurii waggaa afuriitti dhukkuba pooliyoo ishee mudateen miilli ishee laamsha’ee hafe. 
Mucummaa isheedhaa kaastee garuu atileetii addunyaa irratti beekamtuu ta’uu hawwiti turte. 
Naafa atileetummaan itti bareedu!
Umurii waggaa 15 tti Yuuniversiitii Teenesee seenuun leenjisaa maqaan isaa Eed Teempil jedhamuun wal argite.
Leenjisichaanis akkana jette, “Addunyaa kanarraa durba hundumaa caalaa fiigdu ta’uun barbaada!” Leenjisichi hamilee ishee ajaa’ibsiifachuudhaan akkana jedhe, “Hafuura qabdu kanaan eenyuyyuu si dura dhaabachuu hin danda’u.
Dabalataan, anis sin gargaara!” Shaakala barbaachisaa erga taasiftee booda, dorgommii Olompikii sanatti dhi’aatte.
Dorgommicha wanti sodaachisaa taasisu sababni tokko tureera. 
Dubartoota isheen morkattu keessaa tokko Juuttaa Henii dubartii dorgomtee mo’amtee hin beekne turte. 
Juuttaa mo’achuun hojii ulfaataa ture.
Haala nama ajaa’ibsiisuun, Wiilmaan—miilli ishee naafatee utuu jiruu—Juuttaa morkachuudhaan dorgommiiwwan meetira 100, 200 fi 400 sadanuu mo’attee badhaasa warqee gonfachuun addunyaa kana safuu jechisiifteetti. 
Hojiin ishee bara sanaa seenaa ta’ee hafe: Dorgommii Olompikii bara 1960 keessatti dubartiin naafti tokko hundumaa caalaa ariitiidhaan fiigde jedhame. 
Hamma har’aatti seenaan ni yaadata.
Waaqa hin dhibin! Ati hir’ina qaamaa gosa kam irraayyuu bilisa. 
Fayyaa guutuu erga qabaattee akka ati kaayyoo kee bira hin geenye kan si taasisu hin jiru. 
Gufuun si dura dhaabbatee si daangessuu danda’u—akkuman kanaan dura siif hime—si’uma mataa keeti. 
Situ karaatti si hambisa! Hin danda’u jettee yoo amante eenyuyyuu si hin dandeessisu. 
Nan  danda’a yoo jettemmoo eenyuyyuu karaatti si hin hambisu.
Yoo yaadota mo’ichaa yaadde lafa kaateef ni geessa.
Umuriin namaa dirree waraanaa namni biraan namaaf hin lolle dha. 
Situ lolata. 
Yoo mo'atte situ badhaafama. 
Yoo kufte situ itti hadheeffama. 
Addunyaan kun namoota gosa lamaan guuttee jirti. 
Mo'attootaa fi mo'amtoota. 
Garaa garummaan isaanii maal akka ta'e ibsuun garee keessa jirtu beektee yoo bakka siif hin malle jirta ta'e akka iddoo kee sirreeffattuuf si gargaara. 
Garaa garummaa garee lachuu gidduu jiru barreessaan Shiiv Keeraa jedhamu kitaaba isaa You Can Win jedhu keessatti haalaan ibseera. 
Mee akka armaan gadiittan muraasa isaanii siif tarreessa:
Mo'attoonni yeroo hundumaa qaama furmaataati; mo'amtoonni immoo qaama rakkinaati.
Mo'attoonni sagantaadhaan hojjettu; mo'amtoonni immoo sababa barbaadanii itti qabatu.
Mo'ataan, "Siifan hojjedha" jedha; mo'amaan immoo, "Sun hojii koo miti" jedha.
Mo'ataan rakkina hundumaaf deebii arga; mo'amaan immoo deebii hundumaaf rakkina arga.
Mo'ataan, "Ulfaachuu ni danda'a, garuu ni danda'ama" jedha; mo'amaan immoo, "Ni danda'ama ta'a, garuu ni ulfaata" jedha.
Mo'ataan yeroo dogoggora uumu, "Nan dogoggore" jedha; mo'amaan immoo yoo dogoggore, "Balleessaa koo miti" jedha.
Mo'ataan wareegama fudhatee hojjeta; mo'amaan immoo waadaa akkasumaanii seena.
Mo'attoonni abjuu qabu, mo'amtoonni immoo wixinee (scheme) qabu.
Mo'attoonni, "Waan tokko hojjechuun qaba" jedhu; mo'amtoonni immoo, "Wanti tokko hojjetamuu qaba" jedhu.
Mo'attoonni garee wajjin hojjetu; mo'amtoonni immoo garee baqatu.
Mo'attoonni waan argachuuf jiran argu; mo'amtoonni immoo miidhama isaan qunnamu argu.
Mo'attoonni wantota danda'aman argu; mo'amtoonni immoo rakkina argu.
Mo'attoonni humna qaban argu; mo'amtoonni immoo yeroo isa darbe qofa yaadu.
Mo'attoonni wanta dubbatan filatu; mo'amtoonni immoo wanta filatan dubbatu.
Mo'attoonni waan dubbatan beeku; mo'amtoonni immoo waan beekan dubbatu.
Mo'attoonni jecha salphaadhaan falmii guddaa dabarsu; mo'amtoonni immoo jecha ulfaataadhaan falmii xiqqaa dabarsu.
Mo'attoonni waan isaan fayyadu irratti xiyyeeffachuun waan isaan hin fayyadnerraa fagaatu; mo'amtoonni immoo waan isaan hin fayyadne irratti xiyyeeffachuun waan isaan fayyadu irraa dheessu.
Mo'attoonni filoosoofii akkana jedhu hordofu: "Namni biraan akka si irratti hin hojjenne kan barbaaddu nama biraa irratti hin hojjetin; mo'amtoonni immoo
filoosoofii akkana jedhu hordofu: 
"Utuu isaan dursanii si irratti hin hojjetiin namoota biroo irratti hojjedhu."
Mo'attoonni ni hojjetu; mo'amtoonni immoo akka hojjetamu taasisu.
Mo'attoonni mo'achuuf karoorsu, of qopheessus. 
Jechi baay'ee barbaachisaan of qopheessuu isa jedhuu dha.
Atihoo? Eessa jirtaa? Mo'ataa moo mo'amaa dha ati? 
Of ilaali! Of sirreessi!
Milkaa'i!
Amanamaa ta'i!
Harmee jaallatamtuu haadha ijoollee hedduu.
Ilmaan baay'ee hortee danuu utuu qabduu.
Naaf dabarsu jettee utuu isaan eegduu.
Akka isheen abdatte ta'uu didan hunduu.
Harka isheerraa nyaatee irraa dhugee uffatee.
Hamma dandeesse hunda harmeen kunuunsitee.
Utuu itti hin hir'isiin jaalalaan guddiftee.
Bara naaf dabarsa jettee isa abdattee.
Nama guddaa ta'ee gaafa iddoo qabatu.
Barcuma qabatee taayitaa yoo argatu.
Aangootti ol ba'ee yommuutti jabaatu.
Wanta biraa ta'ee yaadni isaa hundumtuu.
Bu'aa xiqqoof jedhee harmee isaa gurguree.
Oolmaa ishee dagatee harka ishee irraa mure.
Qabeenya ishee saamee orma qisaasessee.
Warra ishee miidhanitti karaa agarsiise.
Alagaan hin komadhu inni maal na godhe?
Miixadhee isan da'e mucaa kootu na miidhe.
Jettee boossi harmeen imimmaan lolaastee.
Waa'ee dhala isheetii isa imaanaa nyaatee.
baay'istee gadditee!
Biyya Ingiliziitti, namicha baankii keessaa hojjetu tokkotu ture. 
Guyyaa tokko hoogganaan isaa isa waamee waan tokko itti dubbate. 
"Yoo abalu dhufee na barbaade hin jiru jedhi" jedhe. 
Hojjetichi ija hoogganichaa keessa ilaalaa, "Maaliif? 
Bakkadeemtu qabdamoo?" jedhee gaafate. 
Hoogganichis, "Lakki, hin deemu. 
Namicha waliin wal arguu waanan hin barbaanneef malee" jedhe. 
Hojjetichideebiseefii, "Ani hin sobu. 
Utuu ati jirtuu hin jiru hin jedhu.
Kun qajeelfama jireenyaa ani hordofu waliin hin deemu" jedheen. 
Hoogganaan akka malee aare akkasumas Ni dheekkame.
Hojjetichi garuu sagalee tasgabba'aadhaan akkana jedhe, "Kabajamaa hoogganaa koo, kun si dheekkamsiisuu hin qabu.
Amala koo kanatti gammaduutu siif ta'a. 
Har'a siif sobuu diduun koo yeroo biraa akka ani si hin sobne argisiisa. 
Siif hin sobu jechuun si hin sobu jechuu dha!"
Bara itti amanamummaan namootaa gad-dhumaa deeme keessa akka jirru beekamaa dha. 
Amanamummaan jireenya dhala namaaf baay'ee murteessaa ta'ullee, suuta suutaan garuu dhabamaa jira. 
Mudannoo guyyaa guyyaatti ta'u irraa ka'uudhaan namni tokko isa kaan amanuu dadhabeera. 
Orma haa turuu obbolaan maatii tokko keessatti dhalatanii guddataniyyuu wal hin amanan.
Akka namni waliif hin amanamne wantota taasisan keessaa inni guddaan bu'aa mataa ofii barbaaduu dha. 
Dhalli namaa bineensa of qofaaf dursa kennuudhaan beekamu yoo ta'u, ofittummaan isaa amanamummaa isaa gaaffii keessa galcheera. 
Xinnaan hin amanamu, guddaan hin amanamu.
Inni beeku hin amanamu. 
Inni hin beekne hin amanamu.
Amanamummaa ilaalchisee wanti nama gaddisiisu yoo jiraate, bara kana keessa dhuguma namni amanamu yoo jiraate akka gowwaatti lakkaa'amuu isaati. 
Nama haalota waliin deemuu dadhabe, nama bara biraa hafe jedhama. 
Kun dogoggora guddaadha.
Namoota waliin dha'anii haala mijeeffatantu akka namoota sirriitti lakkaa'ama. 
Keessumaa namoota aangoo qabanitti fayyadamuudhaan faayidaa uummataa dagatanii kan mataa isaaniif jiraatantu akka namoota sirriitti ilaalama. 
Garuu maaliif?
Amanamummaan dhibuu irraa kan ka'e malaammaltummaan jecha qalbii namaa hawwatu ta'eera. 
Baroota murtaa'anii as jecha nuti irra deddeebinee dhageenyuu dha. 
Bakkaa fi taayitaa qabanitti fayyadamuudhaan namoota saamuu.
Hawaasa ofii isaafuu waa hin qabne gidirsuudhaan ishee inni qabu irraa saamuu. 
Uummataaf hojjechuuf aangoo fudhatee namni uummata hatu gantuu dha. 
Gantummaa dhugaa dha sun. 
Saba ofii ganuun harka nama guddise cabsuu dha. 
Gochi akkanaa gocha kaleessa seenaa keessatti warri akka Goobanaa Daacceefaa raawwatanii gaditti hin ilaalamnee dha.
Haati hiyyeessaa qabeenya hin qabnerraa walitti qabdee fiddee kennitiif. 
Imimmaan ishee dhangalaasaa itti hiixatti.
Yelloo tokko malee harkaa fudhatanii itti fayyadamu. 
Utuu sammuun isaanii yakkamtummaa isaaniif itti iyyuu sagalee dhugaa keessa isaaniitii dhaga'aniif deebii kennuu dhiisu.
Himannaa sammuun isaanii isaanitti dhi'eessu jalaa dhokachuuf alkoolii dhugu. 
Gochaawwan barbaachisoo hin taane keessatti hirmaatu. 
Kun dhugaa hawaasi keenya beekuu dha.
Ofii addunyaan kun addunyaa haqni hoogganuu dhaa? 
Haqa
beektii addunyaan? 
Namoota isheen baattee jirtu keessaa meeqatu sammuu haqaa fi amanamummaatti amanu qaba laata? 
Dhaloonni haaraan ka'aa jiru abboota isaarraa maal barate laata?
Kan hojjetoota mootummaa qofaatti! 
Namni harki isaa qulqulluun muraasa. 
Baay'ee muraasa. 
Fooliin dhugaa waajjira isaanii irraa kan hin urgoofne, sobaan oolanii sobaan kan bulan, sobaan dubbatanii sobaan kan raawwatan, sobaan waadaa seenanii sobaan kan xumuran meeqaa fi meeqa.
Miindaan isaanii giddu galeessa ta'ee utuu jiruu waliin dha'uudhaan mana akka muuziyeemii namni itti yaa'ee ilaalu kan ijaarratan. 
Itti dadhabanii maallaqni isaan argatan hojjechuu kan hin dandeenye waan hedduu hojjetanii kan arginu hedduu dha. 
"Waraabessatti gogaa hin fe'an" jedhee Oromoon akka mammaaku, mootummaan waraabessa meeqatti gogaa fe'ee gogichi nyaatamee dhume. 
Hiyyeessi utuu boo'uu, cunqursaan borcii baasa.
Naannoolee hedduutti argee kanan taajjabe dhugaan na ajaa'ibee fi na gaddisiise, dhukkubni qoricha dhabe, kan baay'ee na yaachisu tokko—barbaacha bu'aa karaa dalgaa.
Seenaa keessatti yoo ilaalle hamma Oromoon Oromoo miidhe alagaan Oromoo hin miine. 
Ofitti murteessuu dadhabnee orma komanne malee kan akka keenya wal miidhe hin jiru. 
Yeroo alagaan gola seenee nu saamu obboleessa keenyatu karaa itti argiiisee geggeessee fide. 
Yeroo alagaan nu reebuuf galmee maqaa keenyaa baatee dhufe orma maqaa malee fuula keenya hin beeknetti abalu isa kana, abalu immoo isa sana jedhee kan itti nu argisiise obboleessa keenya. 
Soogidda xiqqoo jala qabanii Sangaa iddoo barbaadanitti akkuma geessan—gara qalmaattis taanaan— akkasuma faayidaa xiqqoo tokkoof jecha haadhoo isaa kan gurgurate meeqa?
Piroofeeserichi guyyaa tokko maal jedhe? 
Yaa'ii guddaa tokko irratti saba Oromoof utuu haasaa taasisuu akkana jedhe, "Ijoolle! Gaaffii tokkon qaba. 
Ilki arbaa baay'ee jabaataa ta'uu beektu. Mee ilka arbaa maaltu danda'ee cabsa jettanii yaaddu?" Abba abbaan harka kaasee waanuma itti fakkaate dubbate. 
Tokko, sibiila diimaatu cabsa jedhe. 
Kaanimmoo ibiddatu gubee cabsa jedhe.
Tokko, sibiila almaazii isa baay'ee jabaataatu cabsa jedhe. 
Kaanimmoo,
warshaa sibiila caccabsutu cabsa jedhe. Hundinuu waanuma deebii ta'a jedhee yaade dubbate.
"Lakkisaa" jedhe piroofeeseriin. 
"Sibiilli ilka arbaa hin cabsu.
Ilka arbaa cabsuu kan danda'u ilka arbaa mataa isaati. 
Walii isaa yoo wal caccabse malee wanti danda'ee isa cabsu hin jiru!" jedhe. 
Dubbii kana akkuman dhaga'een haalli sabni koo keessa jiru sammuutti na dhufe. 
Imimmaantu ijatti na guute.
Sabni Oromoo saba uumaan eebbisee uume, saba lakkoofsaan hedduu, saba humna nama baratee hedduu qabu, saba guddaa dha. 
Garuu jaarraa tokkoo oliif hacuuccaa fi cunqursaa alagaa jala tureera. 
Sun nama gaddisiisa. 
Garuu maaliif ta'e? 
Deebiin gaaffii kanaa gola seenaa keessa jira. 
Oromoo kan miidhe, kan cabse, kan dabarsee kenne orma miti—Oromoo dha.
Har'as yoo ta'e malaammaltummaa keessa dhokatanii saba Oromoo irratti dabaa guddaa hojjechaa kan jiran alagoota miti. 
Namoota sabicha keessaa ba'an kan sabichi naaf dabarsu jedhee eeggatu dha. 
Na tajaajilu, naaf amanamu, sadarkaa itti aanutti na butu, na bilisoomsu jedhee warra sabichi abdii irratti gatetu sabicha nyaataa jira. 
"Baar-gamoo eessa ga'a jenne bulchiinsa gandaatu dhufee mure!" 
jette dubartittiin ollaa keenyaa. 
Bara gareen Kubbaa Miilaa Itoophiyaa biyya Naayijeeriyaatti garaagarummaa guddaadhaan mo'atame sana—waggoota hedduu dura—gaazexeessaan jara waliin deeme bilbilaan maal jedhe? 
"Jabbiin eessa ga'a jennee yaadne lukti isaa mana foonii jalatti argame!" jedhe. 
Ni qalame jechuu dha.
Namoonni sabichi eessaan na ga'u jedhee abdate achii as galagalanii sabicha saamuutti ka'an. 
Alagaatu gidduu seenee facciseef. 
Horii Oromoo karaa dalgaa nyaachuun harma hodhanii guddatan muruu dha. 
Gantummaan kana caalus waan jiru natti hin fakkaatu. 
Ofii keenya saba keenyaaf utuu hin amanamiin eenyu irraa amanamummaa eeggannaa? 
Ofii keenya carraa argannetti fayyadamnee saba keenya saamaa eenyu dhufee akka Oromiyaa nuuf guddisu eeggannaa? 
Sun rakkina guddaa dha.
Daldalaan hin amanamu. 
Karaa dalgaa maallaqa walitti qabachuuf yakka gurguddaa dalaga.
Waaqaa fi lafa waamee yeroo kakatu waan dhugaa dubbatu fakkaata. 
Kakatee maallaqa sobaa karaa dalgaan saba isaarraa saama.
Namoota gocha jibbisiisaa akkanaa keessa jiraniif dhaamsa gabaabduun dhaama: 
Yeroon kun yeroo itti saba keenya hannu utuu hin taane, yeroo itti waan qabnu irraa gumaachinuu dha. 
Kun yeroo itti waliin dhoofnee ofiif haala mijeessinu miti. 
Namni karaa dalgaa saba isaa hatu hundi of hatuu isaati.
Rakkoo kallattii hedduu qabu isa dhiibbaan alagaa kan jaarraa tokkoo olii nutti fide sana irraa yoom bayyaannanne? 
Yoom rakkina xiin-sammuu barootaaf nurra ture irraa fayyine?
Kana gidduutti akkamitti wal hanna? 
Akkamitti saba waan isaaf ga'u hin qabne irraa matta'aa fudhanna? 
Sabummaan maaliif nutti hin dhaga'amu? Lammii keenya karaa hedduu miidhamee jiruuf quuqamni maaliif nutti hin dhaga'amuu?
Mee eenyutu eenyuun hataa? 
Oromoon tokko akkamitti Oromoo isa kaan hataa? 
Attamitti wal saamnaa? 
Utuu alagaatu nu saame ta'ee alagummaa dha jenna. 
Silaas alagaa irraa waan gaarii akkamitti eegganna jennee dhiifna. 
Utuu ormatu nu nyaate ta'ee ormummaa isaatti qabannee obsina turre. 
Amma garuu haadhootu dhaadhoo nyaata?
Obboleessatu obboleessa isaa saamee isa gad qabee ofii ittiin durooma.
Qajeelfamoota gurguddoo ani siif kennu keessaa inni kun ijoo dha Hamma siif danda'ametti amanami. 
Irmii dha Hawaasa keessaa baate hin nyaatin. 
Harki saba isaa nyaatu haa cabu!
Humnaa fi beekumsa—waanuma qabdu hundumaan—saba keef hojjedhu. 
Karaa tokkos karaa lamas haqaaf dhaabadhu.
Haala ilaaltee waliin hin dha'iin. 
Bara darbuuf jiruuf jettee
seenaa gurraacha galmeessitee hin darbiin.
Ofiif amanami!
Duraan dursiitii ofii keef amanami. 
Amanamummaan ofirraa eegala. 
Dubbii afaan keef amanami. 
Dubbii afaan kee keessaa ba'e hunda raawwachuuf of eeggadhu. 
Waadaa hin seenin, yoo seente raawwii hin dhiisin. 
Nama dubbatee keessa deebi'u hin ta'iin. 
Dhugaa dubbadhu. Of hin sobiin. 
Kaayyoo keef ejjennoo qabaadhu. 
Nama murtoo mataa isaa hin qabne kan akka bishaa gabaatee irraa asii fi achi socho'u hin ta'iin.
Waa utuu hin murteessin gad fageessii itti yaadi. 
Murteessuuf hin ariifatiin. 
Yoo murteessite garuu hin shakkiin.
Nama kallattii tokko duwwaan ilaalu hin ta'iin. 
Wantota kallattii hedduudhaan ilaaluu yaali. Sababaa fi bu'aa walii wajjin yaadi. 
Ofii keef amanamuun namootaaf amanamuu dursa.
Namootaaf amanami!
Jiruu fi jireenya kee keessatti namoota naannoo kee jiran hundaaf amanami. 
Maatii keef, hiriyyoota keef, olloota keef, michoota beektu hundumaaf amanami. Nama namni shakku hin ta'iin. 
Bara itti amanamummaan namoota irraa bade kana hamma siif danda'ame hundumaatti amanamuu yaali. 
Bu'aa mataa keetii qofaaf namootatti hin dhi'aatin. 
"Namoonni akka siif kennan kan barbaaddu atis namootaaf sanuma kenni!" isa jedhamu seera warqee sana qalbifadhu. 
Wanti ati namootaaf kennitu wanta ofii kee namoota irraa barbaaddu qofa haa ta'u.
Waan ofii keef hin jaallanne namootaaf hin raawwatin.
Gama hundumaan amanami. Namoonni sitti dhi'aatan hundi akka isaaniif amanamtu fedhu. 
Haalli bara kana jiru akka ati hin amanamne si taasisuu danda'a. 
Garuu ciniinnadhuutii amanami. 
Amanamummaan gatii guddaa akka qabu yaadadhu. 
Waaqayyo amanamummaaf iddoo guddaa akka kennu beeki.
Naafa, akka du'etti awwaalan.
"Naaf tolte," jedhe maraataan iyya dhagaye.
Naa jettu bushayi, ofii jettu mi'ayi.
Naa kennaa kan si beessise, hoodhuu maa wallaalte.
Naaqaliifillee hin bootti, qalaniifillee orma soorti
"Naa ta'uu dinnaanan, lukan hooqqadha" jette sareen.
Na ajjeesanis na fuunfatan malee, na dhiisanii" jette tukaaniin.
Na argaa baayyisuun, na dhoskaa fida.
Naachi laga keessa baateeti, qarqara lagaa araabdi.
Na baasii, balaa nama harsamaa.
Nafa abbaan gate, quraatu dongora.
Nama jiraatutu, waa arga.
Nama jiruutu, waa arga.
Nama jiruutu, waa hunda arga.
Nama jiruutu, waan hunda arga.
Nama keessa, namni jira.
Nama kennee hin beeknetti, kennuun idaa itti ta'a.
Nama kokkolfaa nama miidhuufi waaqa addaataa roobu, garaasaa hin beekan.
Nama lafatti wal didaniin, muka hin koranu. ere
Nama malli ajjeese, malatu kaasa.
Nama mana tokko ijaaru, citaa wal hin saamu.
Nama mufateef, dhiyaanni irbaata ta'abom
Nama na gootee, fardaan na ariite.
Nama, namaan dhiiban.
Naman ani sabbata jedhe mudhiitti hidhadheetu, bofa ta'ee na nyaate.
Nagaduun yaa bu'uufi, ajjeesuun yaa duuu
Nagaduun yaa bu'uuf, rukutuun yaa du'uuf.
"Nagayaatti yaa nuugii," jette talbaan konkolas korteetoo.
"Nagayee na kennaa," jette intalli.
Na haa nyaatuun, beela hin baasu.
"Na jaalattaan, lapheetti ol na kaattaa" jette niitin dhirsaan.
Na jaaladhuun, jaalala hin taatu.
Na jaal'uun, jaalala hin taatu.
Na jajuun, jaalala hin ta'u.
"Na laalu" jettee, adurreen leenca fakkaattee.
"Namaaf, duuti hin anqata" jette sardiidoon.
"Namaafuu, nama hin nyaannu" jette budaan.
Namaa gadiin, jechi namaa oli.
Namaa gadiin, warra sodaatti galti.
Nama itti himan malee, itti hin hidhan.
Nama iyyeessaa homaa hin goonetu, iyyeessa mataa qaqqabata.
Nama jaalatan, harka itti maratan.
Nama jaalataniif, harka itti maratan.
Nama jaalatan, leellisan.
Nama jabaa osoo arganii, jireenya isaa hin gaafatan.
Nama jabaa osoo hin argiin, bakka jireenya saa hin gaafatan.
Nama jechi hin madeessine, waraabessi hin asea madeessu.
Nama jechi hin madeessine, waraanni hin madeessu.
Nama jibbantu, nama dhaala.
Nama jiraa, boolla hin kaa'an.
Nama haati duute, mataa hin hoogan.
Nama halkan kana buletu, kan boruu yaada.
Nama hamaa, duuti lama.
Nama hiiqa qabuuf, marqaan bishaan fuudha.
Nama hilkaan hin qabne, fooniif maraacha.
Nama hin beekneef, doobbiin baala.
Nama hin beeknerra, Seexana beekan wayya.
Nama hin beekneetti, guyyaan halkani.
Nama hin taane abdachuun, saree foon 'eegsisudha.
Nama hin taane garaa itti himachuun, gingilchaadhaan bishaan waraabuudha.
Nama hiyyeessaa humaa hin goonetu, hiyyeessa mataa qaqqaba.
Nama, hojiisaa darberraa ilaalanii baran.
Nama ilkaan hin qabneef, Waaqatu alanfata.
Namaa kennan, ofii nyaatu.
Nama akka sa'aa nyaatu, gaafa akka namaa nyaatu dhiba.
Nama albee harka qabu, foon hin hudhu.
Namaan buluuf, sareen soombaan bulti.
Nama arganii hin beekne hin yaadan malee, mataa hin haadan.
Nama bifa argan, bulteesaa maaliif gaafatan.
Nama bifa argan, jiruu hin gaafatan.
Nama biyya ormaatii mannaa, bineessa biyya ofii wayya.
Nama bishaan ceesiftu, ulee kee malee uka kee itti hin qabiin.
Nama bishaan keessatti waldhiite, kan gubbaa hin argu.
Nama dorrobaa qabu, dhaltii hin dhoowwatan.
Nafan dhiqadha jedhee, aamoleen bishaan keechatti hafe.
Nafa ofiituu, abbaadhaa naha.
Nafa dhayanii, laqfa midhan.
Nafti haaduudhaaf kennaan, naman dhukkubu.
Nafti irraagadee jibba, sulanimmoo awwaara jibba.
Nafxanyaa filachuun ibadda, bobaa keessa olkaawachuudha.
"Nagaan yaa bishaan hidha dheeraa, nu se'echi daadhuma dhugna" jedhe namichi kanniisa qabate.
"Nagaatti yaa bishaan," jedhe kanniisa takkittii qabatee.
"Nagaatti yaa bishanii," jedhe kanniisa tokkitti qabatee. Hel "unnssyn aid
Nagadaafi ragaan, walbira hin taa'u.
Nagada wal laalteeti, gabaa komatti.
Nama foon beeku, sombaani hin sossobani.
Nama foon hin beekneef, foloda muru.
Nama foon hin beeknee, foloda muran.
Nama foon hin beeknee, foloda muraniif.
Nama foon hin beeknee, foloda muruf.
Nama foon hin beekneef, rajiijii muraniif.
Nama gabaabaa, hamaamota hin ergan.
Nama gabaabaa, ijoolleen abbaa hin seetu.
Nama ganaarraa dhaalchuurra, nama gameessatti hirkaachuu wayya.
Nama garaa hokkolu ergachuu mannaa, nama miila hokkolu ergachuu wayya.eertbendolignin
Nama garaan dide, gabbarri maal godha.
Nama garaan dhaane, dirmammu hin argan.
Nama gidduu ciise, wayyaan hin hanqatu.
Nama guba, akka dubbii firaa.
Here are the sentences without the numbers and each on a new line:
Okkoteen quufte, dhadhaa ofirraa lolaafti.
Okkoteen tan ofiifuu biyyee, dhagatti oriite.
Okkoteen, waan hinyaanneef gubatti.
Okkoteen waaqa himbeekne, eelee bishaan kadhatti.
Okkoteen Waaqa himbeekne, 'eelee bishaan kadhatti.
Okkoteen Waaqni abaare, 'eelee bishaan kadhatti.
Okkoteen dhagatti oriite, tan ofiifuu biyyee.
Okkoteetti, gurra hin godhan.
Okolee diddu, okkotee hin diddu.
"Okolee diddu, okkotee hin diddu," jette dullattiin.
"Okolee diddu okkottee hin diddu," jedhe namichi.
Okoleetu dida malee, okkotteen hin didu.
Ollaa boosachaa, gulfa antuuta.
Ollaafi dugdaan, lafaa ka'an.
Nama dubartiin ergite du'a hin sodaatu
"Nama dubbi hin beekne talbaa mataa irrati akkaawwuudha," jedhe kan harki gawu.
Nama dubbiin itti jiru, hantuunni qanqalloo dura nyaatti, da
Nama du'e, mormi dheeraadha.g
Nama ergaan barate, gabaatu harree qabsiifata.
Nama fardaan barbaadaniitu, miilaan nama barbaada.isag ni un neghs tid smal
Nama fardaan barbaadan, lafa argu. id me
Nama fardaan barbaadan, lafoo argu.
Nama fardaan barbaadan, lafoodhaan argan.
Nama fardaan barbaadan, dhiyootti argatan.
Nama farda koo yaabbatetu, guddina koo beeka.
"Nama fayyaa qabuuf, ijji qoosaadha" jette jaartiin.
Nama foon beeku, sombaan hin soban.s
Otoo farda hin bitiin, gola ijaaruu.
Otoo hin ajajiin sareen gabaa baatee, arraba baasaa galti.
Otoo hin qaliin muree afaan na guute.
Otoo hin tuqiin, doobbiini baala.
Otoo hin utaaliin dura, bakka itti qubattu ilaalladhu
Otoo hin dhaliin, fardi kooraa baata.
Otoo kaatanuu kan hidhatan, otoo kaatanuu hiikkata.
"Otoo kaatuu nyaataa," jennaan "otoo arguu gaafataa," jedhe.
Otoo kan siin jedhan beektee, kan sii kennan hin nyaattu.
Otoo kan siin jedhan beektee, yaa saree kan kan si kennan hin nyaatu.
"Otoon kolfuu, gubadhaa," jette talbaan.
Ol lufil gad lufii, galgala gara boolloo ofii.
Ol na qabiifi gad naqabiin, du'a naman oolchu.
Ol siqaan, surree bitate.
Ona taa'uu mannaa, onattii takka wajjiin taa'uu wayya.
Onnee 'eela'e, humnaaf dhadhaban.
Onnee lola malee, uleen hillolu.
Onnee malee, lola baay'isuun nama gaabbisiisa.
Onnee malee lola dhaquun, madaa baay'isuudha.
Onneen argu, malee ijji hin argu.
Oolaan gooftaa cimaa qabdu, duboo ala bulchitee drafti.
Ormaan, hooda bula.
Orma garaa geenya yoo jedhan, of garaa hangatan.
Orma garaa geenyaan, garaa lafaan nama ga'a.
Orma garaa geenyaatti, garaan lafa nama ga'a.
Osoo hin hubatiin, qubaa hin gubatiin.
"Osoo hin taatu, nama
Qarri, qara hin muru.
Qarri qottoo, dhagaa hin muru.
Qarshiifi haati, muufii hin qabdu.
Qarshiinifi haati, moofaa hin qabdu.
Qarshiin qaba jettee hin faxuuliin, nama dhaana jettee hin maliin.
Qawween ofuma dhooftee, ofumaafuu iyyiti.
Qiixxaa haati garagalchiteeti, xuurii Waaqni garagalcha.
Qiixxaa harkatu gargalcha, xuurii baratu garagalcha.
Qilleensiif iyyeessi, hin teessu.
Qilxuun harbuu fakkaata malee, harbuu miti.
Qirraarii kennanii, farsoo nama hin dhoowwatan.
Qixxee fardaatan utaala jetteeti, qalaamaan raaree dhaqxee.
Qotiyyoon wajjin camadamte, wajjin hiikamti.
Qottee qotteeti, hindaaqqoon haaduu ittiin qalan baafti.
"Qottoo miti, jaallaa nu keessaatu nu frixe," jedhee mukti.
"Qottoon maal nu godhee, kan nu fixe kan wajjin dhalanne," jedhe mukti.
Qottoon, of hin qartu.
"Qopha'aa bittuu," jedhe namichi foon gabaa baasee.
Qophaa nyaattuun, qophaa duuti.
Qopheessuu wallaaltee, kadhaa dhaqxe.
Quba abbaan of kaa'e, harkisaan hin qabu.
Quba abbaan of kaa'e, dhiibbaa hin qabu.
Quba cabe, kan itti 'aanutti hidhan.
Quba ofii, ajaa'ee jedhanii kutanii hin gatan.
"Qoosaa ijaa," jedhe ballaan.
"Qoosaa ijaa, naa 'eeggadhu !" jette ballaan.
"Qoosaa ijaa, na 'eegadhu" jette ballaan.
"Qoosaa ijaatii," jettee jaartiin qullubbii hatte.
"Qoosaa keessa, harka na buqqista yaa culullee," jette antuunni.
Qoosaa keessa, sareen diingatti ol dabarti.
Qoraan, akkuma abbaan hidhatetti.
Qoraan yoo dhoowwatan malee, ibiddi hin dhaamu.
Qoraasumni qaama urgeessaatti, ufii gubata.
Qoree duraan dirte, hiyeessi hokkola.
Qoreen abbaa dhaabe, woraana.
Qoreen abbaan dhaabe, abbuma waraana.
Qoreen, abbuma dhaabe waraana.
Qoree namatti cabe, qorumatu baasa.
Qoreen baasaa dhabaaf, faana badde.
Qalbiin gorsaatiif midhaan liqaa hin barakatu.
Qalbiin gorsaatiifii midhaan liqaa gandaan nama dhaqa.
Qalbiin gorsaatiifi midhaan liqaa iriguu hin gawu.
Qalbiin hiyyeessaa xaafii adii bukeessa.
Qalbiin iyyeessaa xaafii adii bukeessa.
Qalbiin jaarsaa warraaf hin taatu.
Qalbiin nadheenii takka, ishiinuu dhungatan baddi
Qalbiin nadheenii takkaa, sanuu dhungatan baddi
Qalbiin nadhoo takka, takkittiin sun dhungatan ni baddi.
Qalbiin saree, gara gogaa.
Qalbiin saree, gara gogaati
Qalbiin saree, gara gogaatti.
Qalbiin saree, gara lafeeti.
Qalbiin saree, gogaa bira.
"Qambaran cabsaa, nan camadinaa" jedhe hindaaqqoon.
Qanbarrii sissiqxuun, ijoolle beelessiti.
Qanqalloo heexoo, heexoonis keessaa dhumu hadhaan hin dhumu.
Qaqallachaa, 'ooli farsoon qirraarii hin qabdu.
Qarabaatti hin raasan milmootti hin dhimbiiban.
Qara darbe, jinfuun nama hin waraanu.
Qareen qaree sobee, gadoo idaate.
Qareen qaroo sobee, gadoo ida'ate.
Qareen qaroo sobee, gadoo hidhate.
Qarqaraan seeni jennaan, dhundhumaan seente.
Qarri daacciidha, gowwaan bililleedha.
Qarriffaa saree, lafeerratti sodaadhu.
Qarri garii, waa hin waraanu.
Qarri lama, wal hin muru.
Quuqaa siree, abbaa afu miti abbaa irra rafutu beeka.
Quuqaa siree, abbaa afu miti abbaa rafutu beeka.
Quuqaa siree, kan rafutu beeka.inluu
Qotiyyoo abbaan gaafa cabse, ormi ija balleessa.
Qotiyyoo abbaan gaafa cabse, ormi ija jaamsa.
Qotiyyoo adiin, qotiyyoo gurraacha mo'e.
Qotiyyoo cisaa, qorichi isaa halangaadha.
Qotiyyoo gaafa guddaa, galuu hin dhoowwiin, gaafni isaatuu hin dhoowwaa.
Qotiyyoo gadi jedhee adeemu, hamma inni harkisu hin beekan.
Qotiyyoo gadi jedhee deemu, amma harkisu hin beekan.
Qotiyyoo gadi jedhee deemu, amma qote hin beekamu.
Qotiyyoo gadi qabee qotu, hamma harkisu hin beekan.
Qotiyyoo gadi jedhee qotu hamma qotu, hin beekan.
Qotiyyoo hamaa jiru, eeffanni bishaan hin dhugu.
Quba ofii, ajaaye jedhanii hin muran.
Namni dhagaarra taa'eefi daa'ima wajjiin haasaye, booda gaabba.
Namni dhagaarra taa'eefi namni soddaan lole, booda gaabba.
Namni dhaqa beeku, gala beeka.
Namni dheerateef, mataa of hin argu.
Namni dheedhii nyaatu, garaa ofii hin amanu. Namni dheedhii nyaatu, garaa ufii hin amanu.
Namni dhugaa hin quufne, dhugaatiinuu hin quubsu.
Namni dhugaa hubate, gufuu isa qunnamu hin sodaatu.
Namni dhukkuba ofii dhokfate, qoricha hin argatu.
Namni nyaate, nama hin nyaatu.
Namni nyaatu, nama nyaachisa.
Namtichi 'aare, haadha mucaa hin gawu.
Namni kofla guddatu, gaafa du'eellee kanuma ko fakkaata.
Namni kuukka'eefi namni gufuun dhahe, hin dheessu.
Namni lafa bule, dubbii hin wallalu.
Namni lafarratti walintaane, muka wajjin hinkoru Namni lafatti wal sodaate, muka wajjin hin koru. 
Namni laga hin agarre, corroqa galateeffata.
Namni mana citaa keessatti galu, mana namaa hin gubu.
Namni mana tokko ijaaru, citaa wal hin saamu. 
Namni mana tokko ijaaru, quncee wal hin saamu. 
Namni mana tokko ijaaru, citaa wal hin saamu. 
Namni mana tokkicha ijaaru, citaa wal hin saamu. 
Namni mannisaa dhimmisu, ganna jibba.
Namni manni dhimmisu, ganna jibba.
Namni bara dhufu maraatu, barana dudubbata.
Namni beela'e, waan quufu hin se'u.
Namni beela'e, waan quufu hin se'u tan quufemmoo, waan beela'u hin se'u,
Namni beelaye, kan quufu hin sehu.
Namni beelaye, waan quufu hin se'u.
Namni biqila manaa qabu, waan biqila badee hin dubbatu.
Namni biyyaa ba'e, hin sirbu.
Namni biyyaa bahe, takka dabraa hin du'u.
Namni biyya hin qabne, bakka itti kolfu dhiisii baka itti boowuf hin rakkata.
Namni, biyyasaarratti ejersa.
Namni bishaan nyaate, hoomacha qabata.
Namni bobba'a bade, galas hin tolu.
Namni bofa arge, lootuu dheeffa.
Of jajjuun gursummaa, mooyyee qoraafte. 
Of jajjuun gursummaa, mooyyee qoraaste. 
Of jajjuun gursummaa, mooyyee qoraasti. 
Of jajjuun gursummaa, mooyyee dhiqxeeti qoraafti. 
Of jajjuun gursummaa, xuwweenshii lootii qaba. 
Of jajjuun, nama hin jajju.
Of jajuu yoo barbaadde, biyyaa ba'i.
Of jibbituun, ganna udaan dhuufuutti fixxi.
Of laalanii, nama laaluun bayeessa.
Of mi'eessituun, abbaa manaa afaan keessi.
Of mi'eessituun abbaa manaa afaan keechi.
Of mi'eessituun nadheenii, wabii qawwee taati.
"Of qabi intalaa, ani of hin qabu," jedhe namichi.
Of tiksaa, bonni hin dhahu.
Ofumaa fiddee, ofummaa fixxe.
Ofumaa kaate se'a, fardi kophaa kaate.
Namni hamma shunburaa jaalatan, hamma gaayyoo nama cabsa.
Namni hamma shumburaa jaalatan, hamma gaayyooti nama cabsa.
Namni harree hin qabne, gaangee namaa busheessa.
Namni ija tokkoo, biyyee waliin hin taphatu. 
Namni lafatti walsodaatu, muka wajjin hin koru. 
Namni olkaachuu dadhabe, gadi kaachuu hin dadhabu. 
Namni alaa nyaatu, haatee duute jennaan kofle.
Namni akka fardaa nyaatu, gaafa akka namaa 003 nyaate bada.
Namni akka fardaa nyaatu, gaafa akka namaatti nyaate salphata.
"Of jaalataan, fuula haxaawwata," jette adurreen.
Of jaalataan, nama jaalata.
Of jaalatan, fuula axaawwatan.
Of jaalatan malee, fuula hin dhiqatan.
"Of jaalatan malee, fuula hin haxawwatan," jette adurreen.
Of jajaa abbaa waraa, surreen balbala hin dabartu.
Of jajaan keessummaa, abbaa warraatiin "naa nyaadhaa, jedha.
Of jajaan, loon lama tikseen kudha lama.
Of jaja gursumaayaa, yoo seentu mooyyee qoraafti, yoo baatu saree kolaafti.
Of jaja garbuu gurraachaa, odoo hin daraariin asheeta.
Of jaja nadheen gursummaa, mooyyee dhiqxee qoraafte.
Niitiin gandarra deemtu yookaan maqaa fudhattii, yookaan hudduu gubatti
Niitiin hamtuun, dhirsa ofii qonyeessite.
Niitiin harreedhaa, dhiirsa waraabessarraa dhoowwu hin qabdu.
"Niitiini ciniinfannaani dhirsaan hin kakatiin," jetteen.
"Niitiin irsa moote, gabaadhaan cal jedha," jetti. Niiti
"Niitiin kee dhaltee" Jennaan, "eenyuun dhiira gootee," Jedhe namichi.
Niitiin marii malee fuudhan, marii malee baati.
Niitiin nugusa beektee jennaan, mooyyeetti bishaan tumte.
Niitiin qeensaan huuba jette, quba ofitti keesse.
Niitiin qeerransaa, deerootti heerumti.
Namni, waan hin argiin abjoota.
Namni waan qabu hin beekne, waan dhabu hin beeku.
Namni, waan qabuun gabaa ba'a.
Namni, waanuma facaase murata.
Namni waan nyaataa hin qabne, akaayii nyaatee harka arraaba.
Namni waa qabu akka waa nyaatee, harka arraaba. Namni warra qabu, gosa qaba.
Namni yaa Waaqii hin dhiisu, Waaqni kan qabe hin gadhisu.
Namni yaa Waaqii hin dhiisu, Waaqni waan murate hin dhiisu.
"Namni yaa Waaqi" jedhe, waaqarraa hin dhabu.
Namni yaraan, waamicharra kajeellaa jaalata.
Namni yartuun, waan nama qaanessu naamaan jetti.
"Na sobuu mannaa, na gobuu wayya" jetteergattuun.
Na sobuurra, na gubuu wayya.
"Na sobuurra, na gobuu wayya" jedhe namichi. 
Natti ajaa'e jedhanii, quba ofii muranii hin gatan. 
"Natti hin booressiin," jedhe waraabu harreedhaan. 
"Natti hin booressiin," jedhe woraabessi harreedhaan.
"Natti mi'oofnaanan, biddeen torba fixe" jette jaartiin.
"Natu caala," jette niitiin boodaa mooyyee qoraastee.
Natu farda se'ee, harreetti oka'a haame.
Nadha jabbiifi jaalala durbaa, warri itti hin beeku.
Nadheen dubbii lama hin beektu, yoo tokkicha malee.
Odoo waan siin jedhan beektee, huuba wajjin hin nyaattu.
Odoo waan dhufu beekanii, galgalli waa hin ta'u. 
Odoo waan siin jedhan beektee, kan sii kennan hin nyaattu yaa saree.
"Odoo dhadhaa qabaannee, hudduun nun qunca'u," jedhe jaldeessi.
"Odoo dhadhaa qabaannee, maaf hudduun nu luqqa'a," jedhe jaldeessi.in
"Odoo dhadhaa qabaannee, maa hudduun nu luqqa'a," jedhe daljeessi.
"Odoo nyaatu kaataa," jennaan," odoo argu gaafataa," jedhe.
"Odoo nyaatu kaataa," jennaan, "odoo beektu gaafattaa," jedhe.
"Odoo nyaadhu jedhe, akka abbaa kiyyatti na kukkuta," jette qomaaxan.
Odoo haati ciiftuu, buchullaan saree garaadhaa dutti.
Odoo haati ciiftuu, ilmoon garaadhaa dutti.
Odoo haadha hin bariin, akkawoo jaalatti.
Odoo haadha hin bariin, akkoo jalatte.
"Odoo hamman badu beekanii, nan qotanu," jette xaafiin.
"Odoo hamman badu beekanii, nan facaasan jette," xaafiin.
Odoo harkaan hin qabiin, doobbiin baala.
Odoo hin ajjeesiin gaammee filuu, odoo hin hubatiin oduu baay'isuu.
"Odoo hin ajjeesiin, gofaree," jedhe.
Odoo hin argiin, doobbiin baala.
Odoo hin fagaatiin dhiwootti, odoo hin gogiin jiidhaatti.
Namni niitil lamaa yaadu, rafee wayaan hangate.
Namni niitii lama qabu, hin fayyu.
Namni niitii sodaatu keessummaa wajjin hin galu,
Namni niitii yartuu, keessummaa hin galchu.
Namni niitii yartuu, keessummaa mana hin galchu,
Namni niitii yartuu, keessummaan hin galu.
Namni oduu bare, utubaa raasaa bula.
Namni oduu bare, utubaatti ususa.
Namni oduu jaalatu, karaarratti na awwaalaa jedha
Namni of arge, nama hin argu.
Namni of jaju, mannisaa karaarra.
Namni of hin agarre, namatti kolfa.
Namni of hin argine, namatti kofalti.
Namni ofii hin taane, gandaa hin ta'u.
Namní ofii hin tolle, namaaf hin tolu.
Namni ofii rafaa bule, kan taa'aa buleef hin beeku.
Odoo dullachi jiruu, jabbiin duute.
Odoo farda hin bitiin, dirree bite.
Odoo farda hin bitiin, dirree bitte.
Odoo farda hin bitiin, gola hin ijaaran.
Odoo farda hin bitiin, gola hin ijaariin.
Odoo farda hin bitiin, gola ijaare.
Odoo farda hin bitiin, gola ijaarte.
Odoo farda hin bitiin, gola ijaaru.
Odoo foon hin argiin, moorri afaan na guute.
Odoo foon hin argin, muraan afaan na guute.
Odoo gaangee hin bitiin, luugama bitan.
Odoo ganamaan haranii, balballi raaree hin ta'u,
Odoo ganamaan haranii, golli raaree hin ta'u.
Odoo ganamaan laalanii, galgalli waa'ee hin ta'u.
Odoo gubattuu, misingaan ofittuu kofalti.
Odoo haajaa hin qabaatiin, sareen gabaa baati.
Namni abbaa beekan, nama hin arrabsu.
Namni Abbayiin hin agare, burqaa 'eebbisaa.
Namni Abbayya hin argiin, burqaa galatteeffata.
Namni Abbayiin hin agarre, burqaa 'eebbisaa,
Namni afaanii daakuu qabu, hin dubbatu.
Namni afaan qabu, afaa hin dhabu.
Namni afaan daakuu, hin dubbatu.
Namni akkaawwii nyaate, harka arrabbata.
Namni akka fardaatti nyaatu, gaafa akka namaatti nyaatu du'a.
Namni amala qabu, bineensa wajjin bula.
Namni bara dhuftu maraatu, barana dhakaa darbata.
Namni bofa arge, quncee dheensaa.
Namni gowwaa gorse, nama dhakaarrati fincaayeedha.
Niitii duuteefi niitii deemte, mormi lama.
Niitiifi dhirsi, waliif kafana.
Niitii gaariin, dhirsaaf kafana.
Niitii gabaabduu fuudhan, gabaatti nama jalaa baddi.
Niitii irraa kahan, gabaatti dhaanan.
Niitii jaallataniif, marqaa alaanfatu.
"Niitii jechuun niitii ganamaa, dhirsa jechuun dhirsa ganamaati," jedhe Oromtichi.
Niitii lama hedduu, gabaa hin ergan.
Niitiin, abbaatti birriidha.
"Niitiin ciniinfannaan, dhirsaan hinkakatiin," jetteen.
"Niitiin ciniinfataa, dhirsaan hin kakatiin," jetten.
"Nittiin diina," jedha kormaan hindaanqoo.
Niitiin gaarii, dhirsaa afaani.
Ofil bahan, ormaa iyyan
Ofil beekkatan, gandaa beeku.
Ofil beektuun, soddaa lagatti.
Ofii duutii, maa of huutii.
Ofii ejjennaa baddeeti, lafaan jaallu jetti.
Ofiifuu bakka bultii hin qabu, bishaan haraa guura.
Ofiifuu bakka bultii hin qabu, waan hunda guura bishaan.
Ofiifuu bakka bulu him beekuu, bishaan gurcuu harkisa.
Ofiifuu bakka bultii hin qabdu, jirma guurti gaalani.
Ofiifuu duutaa, maaliif of huutaa.
Ofiifuu duutii, maaf of huutii.
Ofiifuuf duutii, maaf ofii of huutii.
Ofiifuu duutii, maaliif of huutii.
Ofilfuu duutii, maa of huuti.
Ni oriinaaarra, garam oriinaatu dura.
Ni sobdi malee, warri waaroo ni dhaamotti.
Ni ta'a jennaan harre qalle, hin ta'u
Ni taati jennaan harree qalle, hin taatu jennaan harree ganne.
Ni taati jennee harree qallee, taa'u dinnaan baafnee gannee.
Niitii abbaa hin qabne, hundatu dharra'a.
Niitii abbaa warra hin qabne jedhi, farda sakaallaa hin qabne jedhi, tokko.
Niitti aljeeseeti, ganda soddaatti bagate.te
Niitii daalattii, dhirsi harmee se'a.
Niitii deegaa, fooniif maraacha.
Niitii deessuufi maasaa dallaa jalaa, hin tuffatan.
Niitii dullattii, dhirsi haadha se'a.
Odoo of hin abdatiin, goommana hin lagatiin.
Odoo of hin abdatiin, raafuu hillagatin.
Odoo of hin hubatiin, goommana hillagatin.
Odoo qabanii lallaalani, tafkiin ija qabdi.
"Odoo qalmaata hin argiin, muraan afaan na guute," jedhe.
Odoo qanqalloo naa qabuun kee hafee, afaan kee narraa qabattee.
Odoo qilxuun hin dadhabiin, sinbirri irratti wal dhadhabdi.
Odoo roobuu hin argiin, itillee uffattee jabbi galchite.
Odoo roobuu hin argiin, itillee uffattee jabbii galchiti.
Odoo sirbuu baate, sirbinaan saalfachuu baate.
Odoo tusii hin taa'in, uruma taa'u.
Niitii duuteefi niitii deemte, mormi lama.
Niitiifi dhirsi, waliif kafana.
Niitii gaariin, dhirsaaf kafana.
Niitii gabaabduu fuudhan, gabaatti nama jalaa baddi.
Niitii irraa kahan, gabaatti dhaanan.
Niitii jaallataniif, marqaa alaanfatu.
Oggaa ofii muran, hin xinneessan
Okkotee beelaa, abbaatu jala tuqata.
Okkoteen bukoo laga ceenaan okkotee dammaa of gooti.
Okkoteeniifi qonqoon garuma ofiititti.
Okkoteen mukaa, namaafis hin taatu ofiifis hin taatu.
Okkoteen mukaa, ofiifis himbaatu namas himbaastu.
Okkooteen mukaa, namaafi ofiifis hin taatu.
Okkoteen mukaa, ofiisee hin baastu tan itti godhataniis hin baastu.
Okkoteen, ofiifuu biyyeedha dhagaatti irkattee oriiti.
Okkoteen quuftee, 'eelee bishaan kadhatti.
Okkoteen quuftee, dhadhaa irraan lolaati.
Namni hamaa wajjin dhalate, hamaa ta'a.
Namni hamataan, nama biraa hin dhabamu.
Namni hanna bare, harka isaa kutanillee hin dhiisu.
Namni kan darbe hin beekne, kan dhufu hin beeku.
Namni harree hin qabne, gaangee namaa busheessa.
Namni hiikaa jarjaru, hiikaa beela'a.
Namni hin baranne, akka bishaan yaa'ati.
Namni hin nyaanne hin jiru, kan nyaatee hin quufnetu hamaadha.
Namni hojii bare, abjuudhaan dhagaa dhiiba.
Namni hojii hin qabne, dhagaa sitti guura.
Namni hojii hin qabne, dhangaalasee guura.
Namni hokkotee gandaatti margate, hin duguugattu.
Namni hoo du'e malee, maqaan hin du'u.
"Of jaja dhiisii, qaama na qabadhu," jette waraabessi.
Of jajjuu antuutaa, 'eegeen lafa hin gawu.
Of jajjuu antuutaa, 'eegeen lafa hin geessu.
Of jajjuu, daabeen gurra hin geechu.
Of jajjuu daljeessaa, daabeen wal hin geessu.
Of jajjuu, gandi hin jaju.
Of jajjuu hantuutaa, 'eegeen lafa hin ga'u.
Of jajjuu hantuutaa, 'eegeen lafa hin gawu.
Of jajjuu hantuutaa, 'eegeen lafa hin gayu.
Of jajjuu hantuutaa, 'eegeen lafa hin geessu.
Of jajjuu hantuutaa, 'eegeen lafa hin geechu.
Of jajjuu hantuutaa, 'eegen lafa hin xuqu.
Of jajjuu hantuutaa, 'eegeen lafa hin xuqxu.
Of jajjuu hiyyeettii, okkoteen bukoo lama.
Of jajjuu, manni karaa keessa.
Namni ilkaan hin qabne, foonitti maraata
Namni ilma dhabe, intala taphachiisa.
Namni ilma dhabe, intala taphisiisa.
Namni ilmoon duraa duute, dhalchee hin quufu se'a.
Namni jiila qabu, hin jarjaru.
Namni jiidhe, roba hin sodaatu.
Namni, jireenya isaa fakkaata.
Namni jiru, waa arga.
Namni kan darbe hin yaanne, kan dhufu hin yaadu.
Namni kan darbe hin yaanne, kan dhufus hin yaadu.
Namni nyaatu hin argu, kan uffatu malee.
Namni kadhaa bare, abjuudhaan ganda labata.
Namni kadhaa bare, abjuun qanqalloo baata.
Namni kadhaa bare, abjuudhaan qalqalloo baachaa bula.
Namni kobootaan nama darbate, dhagaa nama darbachisa.
Niitii of jajju, rigaan balaa qaba.
Niitii waa lama eddu, gabaa hin ergin.
Niitli waa lama hawwitu, gaba hin ergan.
Niitii waa lama heddu, gabaa hin ergiin.
Niitii waa lama heddu gabaa hin ergiin, yookiin mi'a gatti yookiin ofiif baddi.
Niitii waan lama yaaddu, gabaa hin ergiin, yookaan mi'a gatti yookaan ofiif baddi.
Niitii qalbiin baayyee, gabaa hin ergan.
Niitii qalloo, yaa sirba ishee.
"Niitiitu naaf hin baane," jedhe gowwaan niitii ajjeesce.
Niitiidhaaf yoo nahan, shuummoo nyaatan.
Niitiidhaa yoo nahan suummoo nyaatan.
Niitii dhirsa moote, funyaan gaanfa qaba.
Ni tura malee, haqni hin dhokatu.
"Niitii jechuun niitii ganamaa, dhirsa jechuun dhirsa ganamaati," jedhe Oromtichi.
Niitii lama hedduu, gabaa hin ergan.
Niitiin, abbaatti birriidha.
"Niitiin ciniinfannaan, dhirsaan hinkakatiin," jetteen.
"Niitiin ciniinfataa, dhirsaan hin kakatiin," jetten.
"Nittiin diina," jedha kormaan hindaanqoo.
Niitiiin gaarii, dhirsaa afaani.
Ofil bahan, ormaa iyyan
Ofil beekkatan, gandaa beeku.
Ofil beektuun, soddaa lagatti.
Ofii duutii, maa of huutii.
Ofii ejjennaa baddeeti, lafaan jaallu jetti.
Ofiifuu bakka bultii hin qabu, bishaan haraa guura.
Ofiifuu bakka bultii hin qabu, waan hunda guura bishaan.
Ofiifuu bakka bulu him beekuu, bishaan gurcuu harkisa.
Ofiifuu bakka bultii hin qabdu, jirma guurti gaalani.
Ofiifuu duutaa, maaliif of huutaa.
Ofiifuu duutii, maaf of huutii.
Ofiifuuf duutii, maaf ofii of huutii.
Ofiifuu duutii, maaliif of huutii.
Ofilfuu duutii, maa of huuti.
Ni oriinaaarra, garam oriinaatu dura.
Ni sobdi malee, warri waaroo ni dhaamotti.
Ni ta'a jennaan harre qalle, hin ta'u jennaan baafne ganne.
Ni taati jennaan harree qalle, hin taatu jennaan harree ganne.
Ni taati jennee harree qallee, taa'u dinnaan baafnee gannee.
Niitii abbaa hin qabne, hundatu dharra'a.
Niitii abbaa warra hin qabne jedhi, farda sakaallaa hin qabne jedhi, tokko.
Niitti aljeeseeti, ganda soddaatti bagate.te
Niitii daalattii, dhirsi harmee se'a.
Niitii deegaa, fooniif maraacha.
Niitii deessuufi maasaa dallaa jalaa, hin tuffatan.
Niitii dullattii, dhirsi haadha se'a.
Odoo of hin abdatiin, goommana hin lagatiin.
Odoo of hin abdatiin, raafuu hillagatin.
Odoo of hin hubatiin, goommana hillagatin.
Odoo qabanii lallaalani, tafkiin ija qabdi.
"Odoo qalmaata hin argiin, muraan afaan na guute," jedhe.
Odoo qanqalloo naa qabuun kee hafee, afaan kee narraa qabattee.
Odoo qilxuun hin dadhabiin, sinbirri irratti wal dhadhabdi.
Odoo roobuu hin argiin, itillee uffattee jabbi galchite.
Odoo roobuu hin argiin, itillee uffattee jabbii galchiti.
Odoo sirbuu baate, sirbinaan saalfachuu baate.
Odoo tusii hin taa'in, uruma taa'u.
"Oduma beeknuu, huubaa wajjin," jette sareen.
"Oduman 'aaduun du'a," jette uummoo..
"Oduman asumaa munyuuquu, waranbessi na nyaate," jette injiraan.
"Oduman beekuu, huuba wajjin," jette sareen.
"Oduman kolfuun gubadha," jette talbaan.
"Oduu beeknuu, huuba wajjin," jette sareen.
"Oduu beennuu, huuba wajjin," jette sareen.
"Oduu beettee,nattuu hin duttu," jedhe qeerransi sareedhaan.
"Oduuf ala bulee," jette tafkiin.
Oduun, abbaa qabeef sirna.
Oduuniifi solloqiin,gammoojjiidhaa ba'an.
Oduun, soora gurraati.
"Oduu tolee boora kootu na baata, cacabsa baadha," jette jaartiin.
Ofumaa dhaabaniiti, barbareen nama guba.
Ofuma sirbaa ka'an goofareen hin argamu.
Oggaa aduun jiru kaadhu, oggaa abbee jiru nyaadhu.
Oggaa hojjattu garba fakkaadhu, oggaa nyaattu mootii fakkaadhu.
"Oggaa humna qaban sagaliin lolan, oggaa humna dhaban sagaleedhan," jette jaartiin.
Oggaa jedhan dhageechee, lukkuun of huutee duute.
Oggaa jedhan dhageecheeti, hindaaqqoon of huutee duute.
Oggaa kaatan kan hidhatan, oggaa kaatan hiikkata.
"Oggaan guddadhu xinnaadheetan, oggaan xinnaadhu gudadhe," jette buchillaan saree.
Niitiin qotiyoo miti, walii hin ergisan.
Niitiin takka duutu, kan biraati fuudhan.
Niitiin takkee jaalatan, gabaa hin ergani.
"Niitiin tee ilma deesse," jennaan "eenyu nama gootee," jedhe.
"Niitiin tee ulfoofte," jennaan "maaltu ishii raa'ee," jedhe gowwaan.
Niitiin waa lama jaalattu, gabaa hin baatu.
Niitiin, dhirsaa kafna.
Niitiin, dhirsaaf kafana.
Niitiin dhirsa ishii malee, kan biraa goota hin seetu.
Niitiin dhiirsa ishii malee, kan biraa goota in seetu.
Niitiin dhirsa moote, gabaadhaan cal jedhaa jetti.
Niitiin dhirsa moote, gadi baatee biyya harrabsitii.
Niitiin dhirsa mootu, gabaadhaa na jala deemi jetti.
Niitiin dhirsirraa du'e, niitii nama hafeeti.
Namni seenaa saba isaa hin beenne, akka nama hirriiba keessa jiruuti.
Namni si fide, sirraayis akka fudhatu hin dagatiin.
Namni si hedate, nama bosoqqe dhaabbate.
Namni simbirroo sodaate, mishingaa hin facaasu.
Namni sirba hin beekne hin sirbu, sirbus hin dhiisu.
Namni soba baay'isu, ka kaahuu keessa amalasaa beeksisa.
Namni uffata qabu, kabajaa qaba.
Namni waa gurguruu bare, haadha gabaa baasee dhaadhessa.
Namni waa hunda kajeelu, takkallee hin argatu.
Namni waa lama hedu, tokkoyyuu dhaba.
Namni waa lama yaadu, gabaa hin ba'u.
Namni, wal argu malee wal hin qoodu.
Namni wal sodaatu, muka wajjiin hin koru.
Namni ofii nyaatu, hiyyeessaa hin yaadu.
Namni okkotee gandaati margate, hin duguuggatu.
Namni okkotee namaati marqate, hin duguuggatu.
Namni okkotee ormaatti marqate, marga hin duguuggatu.
Namni qabee uratetti elme, nama guuree dhangalaase.
Namni qalbii du'e, hin fayyu:
Namni qooraa hagu, kan alba'uu hin nahu.
Namni qotee hin quufne, nama daangaa dhiibu.
Namni quufe, rabbitti dhuufe.
Namni qurxummii barbadu, naacha fuudha.
"Namni rakate, bineensaan ilma naaf qabi," jedhe.
Namni rakkate, boolla jawwee quba kaa'a.
"Namni rakkate, waraabessaan daa'ima naa qabi," jedhe.
Namni gubatee hin beekne, hibidaan taphata.
Namni guyyaa bofaa arge, halkan quncee dheecha.
Namni guyyaa bofa arge, halkan teepha baqata.
Namni guyyaa bofa arge, halkan teepha dheessa.
Namni guyyaa bofa arge, halkan teepha dheecha.
Namni haasaa bare, odoo kaatuu odeessa.
Namni haadha hin qabne, bakka garaa ofii hin ga'u.
Namni gabaabaan, osoo kabaja hin arganne du'a.
Namni gadduufi ragadu, walitti hin malan.
Namni gaafa hiyyoolee duude, hiyyoolee jedhaa jiraata.
Namni gaafachuu bay'ise, du'a haadhasaa dhaga'a.
Namni galaaf ka'e, nama galaafata.
Namni gaala hate, gadi jedhee hin deemu.
Namni gaarii hin jibbu, gaariituu nama jibba malee.
Namni galaanni fuudhe, hoomacha qaqqabata.
Namni gidiraa godhuufi namni harree fe'u, hin siqu.
Namni galaa ka'e, dhaamsa dhadhaammata.
Namni gowwaan, duruma abbaatti odeessa.
Namni gubatee hin beekne, abiddaan taphata.
Namni hoolaa hin qabne, sardiida bineensa hin je'u.
Namni horii ormaa hiru, donnummaa hin qabu.
Namni horii qabu, gosa qaba.
Namni hudduu kooban, dhuufuu namaa galaasa.
Namni ibsaa harkaa dhabe, daaratti fuula siilessa.
Namniifi laft,i hin qulqullaa'u.
Namni ijaa badu, gurraa hin badadu.
Namni ija takkaa, biyyeedhaan hin taphatu.
Namni ija takka qabu, biyyeen hin taphatu.
Namni ija tokko hin qabne, biyyeedhaan hin taphatu.
Namni ija tokkoo, biyyeen hin taphatu.
Namni ija tokkoo, biyyeedhaan hin taphatu.
Namni ija tokkoofi namni niitii tokkoo, takkuma du'a.
Namni ija tokko qabu, biyyeen hintaphatu.
Namni ja tokko qabu, biyyeedhaan hin tabatu.
Namni ija tokko qabu, biyyoon hin taphatu.
Namni gubatee hin beekne, hibidaan taphata. 
Namni guyyaa bofaa arge, halkan quncee dheecha.
Namni guyyaa bofa arge, halkan teepha baqata. 
Namni guyyaa bofa arge, halkan teepha dheessa.
Namni guyyaa bofa arge, halkan teepha dheecha.
Namni haasaa bare, odoo kaatuu odeessa. 
Namni haadha hin qabne, bakka garaa ofii hin ga'u.
Namni hamma fardaa nyaatu, gaafa hamma namaa nyaate rakkata.
Namni hamma fardaa nyaatu, gaafa hamma namaa nyaatu rakkata. 
Namni hamma fardaa nyaatu, hamma namaa yoo Inman nyaate du'a
Namni hamma harree nyaatu, gaafa hamma namaa nyaatu du'aa.
Namni gubatee hin beekne, hibidaan taphata.
Namni guyyaa bofaa arge, halkan quncee dheecha.
Namni guyyaa bofa arge, halkan teepha baqata.
Namni guyyaa bofa arge, halkan teepha dheessa.
Namni guyyaa bofa arge, halkan teepha dheecha.
Namni haasaa bare, odoo kaatuu odeessa. 
Namni haadha hin qabne, bakka garaa ofii hin ga'u.
Namni hamma fardaa nyaatu, gaafa hamma namaa nyaate rakkata.
Namni hamma fardaa nyaatu, gaafa hamma namaa nyaatu rakkata.
Namni hamma fardaa nyaatu, hamma namaa yoo Inman nyaate du'a. 
Namni hamma harree nyaatu, gaafa hamma namaa nyaatu du'aa.