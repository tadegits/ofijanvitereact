Mat. 1
¯¯¯¯¯¯¯¯¯¯
¹ Toorri hidda dhaloota Yesus Kristos sanyii Daawit, sanyii Abrahaam isa kana.
² Abrahaam Yisihaqin dhalche; Yisihaq Yaaqoobin dhalche; Yaaqoob Yihudaa fi obboloota Yihudaa dhalche.
³ Yihudaan Taamaar irraa Faaresii fi Zaaraa dhalche; Faares Hesromin dhalche; Hesrom Aaramin dhalche.
⁴ Aaram Aminaadaabin dhalche; Aminaadaab Nahasoonin dhalche; Nahasoon Salmoonin dhalche.
⁵ Salmoon Rahaab irraa Boazin dhalche; Boaz Ruut irraa Yoobeedin dhalche; Yoobeed Iseyin dhalche.
⁶ Isey Daawit mooticha dhalche; Daawit haadha manaa Uriiyaa irraa Solomoonin dhalche;
⁷ Solomoon Rehobi'aamin dhalche; Rehobi'aam Abiiyaa dhalche; Abiiyaan Asaafin dhalche;
⁸ Asaaf Yoshaafaaxin dhalche; Yoshaafaax Yooraamin dhalche; Yooraam Oziyaasin dhalche;
⁹ Oziyaas Yo'ataamin dhalche; Yo'ataam Akaazin dhalche; Akaaz Hisqiyaasin dhalche.
¹⁰ Hisqiyaas Minaasee dhalche; Minaaseen Amosin dhalche; Amos Yosiyaasin dhalche.
¹¹ Yosiyaas bara sabni Israa'el biyya Baabilonitti booji'amanitti Yekoniyaasii fi obboloota Yekoniyaas dhalche.
¹² Sabni Israa'el biyya Baabilonitti erga booji'amanii booddee Yekoniyaas Salaati'elin dhalche; Salaati'el Zarubaabelin dhalche.
¹³ Zarubaabel Abiyuudin dhalche; Abiyuud Eliyaaqimin dhalche; Eliyaaqim Azorin dhalche;
¹⁴ Azor Zaadoqin dhalche; Zaadoq Akiimin dhalche; Akiim Eliyudin dhalche.
¹⁵ Eliyud Ele'azaarin dhalche; Ele'azaar Maattaanin dhalche; Maattaan Yaaqoobin dhalche;
¹⁶ Yaaqoob Yoseefin dhalche; Yoseef kun kaadhima Maariyaam; isheen immoo Yesusin isa "Kristosicha" jedhamee moggaafame deesse.
¹⁷ Dhaloonni kun hundinuu Abrahaamii hamma Daawititti dhaloota kudha afur, Daawitii hamma bara sabni Israa'el biyya Baabilonitti booji'amaniitti dhaloota kudha afur, bara biyya Baabilonitti booji'amanii hamma Kristositti dhaloota kudha afur turan.

 …  
¹⁸ Dhalachuun Yesus Kristos akka kanatti fufee jiru ture; Maariyaam haati isaa Yoseefiif kaadhimatamtee turte; isheen Yoseefii wajjin utuu wal bira hin ga'in, hafuura qulqulluudhaan ulfooftee argamte.
¹⁹ Yoseef inni ishee kaadhimates nama jireenya qajeelaa jiraatu waan tureef, dhoksaatti ishee dhiisuudhaaf murtoo godhe malee, ummata duratti ishee yeellaasisuu hin barbaanne.
²⁰ Utuu Yoseef kana yaadaa jiruu, kunoo, ergamaan gooftaa abjuutti itti mul'atee, "Yaa Yoseef ilma Daawit, Maariyaam kaadhimni kee hafuura qulqulluudhaan waan ulfoofteef, ishee of biratti fudhachuu hin sodaatin!
²¹ Isheen ilma in deessi; atis maqaa isaa 'Yesus' jettee in moggaafta, inni ofii isaatii saba isaa cubbuu isaaniittii isaan in fayyisa" jedheen.
²² Kun hundinuu inni Waaqayyo gooftaan afaan raajichaatiin dubbate akka raawwatamuuf ta'e.
²³ Innoo, "Kunoo, durbi in ulfoofti ilmas in deessi, maqaa isaas 'Amaanu'el' jedhanii in moggaasu" jedhe; "Amaanu'el" jechuun "Waaqayyo nuu wajjin jira" jechuu dha.
²⁴ Yoseef hirribaa dammaqee, akkuma ergamaan gooftaa isa abboometti kaadhima isaa of biratti in fudhate.
²⁵ Haa ta'u iyyuu malee, inni hamma isheen ilma ishee deessutti ishee hin barre; mucicha immoo "Yesus" jedhee in moggaase.


Mat. 2
¯¯¯¯¯¯¯¯¯¯
¹ Bara mooticha Herodisitti, Yesus mandara Betlihem kutaa biyya Yihudaatti yommuu dhalate, kunoo, namoonni ogeeyyiin urjii lakkaa'an tokko ba'a-biiftuutii gara Yerusaalem dhufan.
² Isaan, "Inni mootii Yihudootaa ta'ee dhalate eessa jira nuyi urjii isaa ba'a-biiftuutti arginee, isaaf sagaduu dhufneerra'o" jedhanii iyyaafatan.
³ Herodis mootichi kana dhaga'ee in raafame, Yerusaalem, guutuunis isaa wajjin in raafame.
⁴ Yommus inni luboota warra angafootaa fi barsiisota seeraa saba Yihudootaa keessaa walitti qabee, Masiihiin eessatti dhalachuuf akka jiru isaan gaafate.
⁵ Isaan immoo, "Mandara Betlihem kutaa biyya Yihudaa keessatti in dhalata. Raajichaan caafamee,
⁶ 'Ati yaa Betlihem ishee biyya Yihudaa keeessaa! Ati mandaroota gurguddoota Yihudaa hundumaa irra hin xinnaattu; si keessaa kan mo'u tokko saba koo Israa'eliin kan, bulchu in ba'a' kan jedhu jira" jedhan.
⁷ Ergasii Herodis jarreen ogeessota ofitti waamee, yeroo urjichi itti mul'ate isaan irraa hubatee in bare.
⁸ Jaraan immoo, "Dhaqaatii waa'ee mucichaa hubadhaa qoraa! Anis dhaqee akkan sagaduufitti akkuma argitaniin immoo anatti himaa!" jedhee, Betlihemitti isaan erge.
⁹ Kanaaf jarri waan mootichi jedhe erga dhaga'anii booddee karaa isaanii irra bu'an; kunoos urjiin isaan ba'a-biiftuutti arganii turan hamma iddoo mucichi ture sana irra ga'ee dhaabatutti isaan dura in adeeme.
¹⁰ Jarri urjicha yommuu argan gammachuu sonaan guddaa in gammadan.
¹¹ Manatti lixaniis mucicha haadha isaa Maariyaamii wajjin argatanii, lafatti gad gombifamanii isaaf sagadan; qorxii isaaniis bananii, warqee, ixaanaa fi qumbii harka fuudhaa kennaniif.
¹² Gara Herodisitti akka hin deebineef abjuutti waan ajajamaniif, karaa biraatiin gara biyya isaaniitti deebi'uudhaaf sokkan.

 …  
¹³ Erga jarri biyya isaaniitti sokkanii immoo, kunoo, ergamaan gooftaa tokko abjuutti Yoseefitti mul'atee, "Ka'ii, mucichaa fi haadha isaa fudhadhuutii biyya Gibxiitti baqadhu! Herodis mucicha ajjeesuudhaaf waan barbaaduuf, hamma ani sitti himutti achuma turi!" ittiin jedhe.
¹⁴ Yoseef yommus ka'ee mucichaa, haadha isaas fudhatee halkaniin, biyya Gibxiitti in sokke.
¹⁵ Hamma yeroo Herodis du'ettis achuma ture; kun waan Waaqayyo gooftaan afaan raajichaatiin, Ani biyya Gibxii ilma koo waame" jedhe dubbate haa raawwatamuuf ta'e.

 …  
¹⁶ Warri ogeessonni sun akka isa gowwoomsan yommuu hubate Herodis baay'ee aare; akka yericha isa warra ogeessota sana irraa gaafatee barettis Betlihemii fi naannoo ishee hundumaa keessaa ijoollee dhiiraa waggaa lama guutan yookiis isaa gad kan ta'an hundumaa akka ajjeesaniif namoota in erge.
¹⁷ Kanaanis dubbiin raajicha Ermiyaasiin dubbatame in raawwatame;
¹⁸ innis,"Sagaleen Raamaatti dhaga'ame, sagalee boo'ichaa fi  wawwaannaa ture; Raahel ijoollee isheetiif boosse, isaan waan hin jirreef jajjabaachuu didde" isa jedhuu dha.

 …  
¹⁹ Yeroo Herodis du'etti garuu ergamaan gooftaa tokko biyya Gibxiitti abjuutti Yoseefitti mul'atee,
²⁰ "Warri lubbuu mucichaa barbaadan du'aniiruutii, ka'ii, mucichaa fi haadha isaa fudhadhuutii biyya Israa'el dhaqi!" ittiin jedhe.
²¹ Kana irratti inni ka'ee mucichaa fi haadha isaa fudhatee gara biyya Israa'el in dhaqe.
²² Arkelaawos qooda abbaa isaa Herodis Yihudaa irratti mo'uu isaa waan dhaga'eef garuu, Yoseef achi dhaquu in sodaate; abjuudhaanis gorfamee gara kutaa biyya Galiilaatti in sokke.
²³ Achis dhaqee, raajonni waa'ee Yesusiif, "Inni 'Naaziricha in jedhama" jedhanii kan dubbatan akka raawwatamuuf, mandara Naazireet jedhamtu tokko keessa jiraate.

Mat. 3
¯¯¯¯¯¯¯¯¯¯
¹ Bara sanatti Yohannis cuuphaan sabatti mul'atee, lafa onaa biyya Yihudaatti labsee,
² "Mootummaan waaqaa dhi'aateeraatii yaada garaa keessanii geddaradhaa!" jedhe.
³ Isaayaas raajichi,"Sagaleen lafa onaa keessaa in iyya; dhaga'aadhaggeeffadhaa,  gooftichaaf karaa tolchaatii haraa, daandii inni irra adeemus qajeelchaa"  yommuu jedhe waa'ee namicha kanaaf dubbate.
⁴ Yohannis uffata rifeensa gaalaa irraa dha'ame uffatee, mudhii isaas teephaan hidhate; nyaanni isaa immoo hawaannisaa fi damma moggaa ture.
⁵ Yeroo sanatti warri Yerusaalem jiraatan, warri Yihudaa, warri kutaa biyya naanna'aa Yordaanos jiraatan hundinuu lafa Yohannis cuuphaan jirutti ba'an.
⁶ Isaan kun cubbuu isaanii himachaa laga Yordaanositti isa of in cuuphsisu turan.
⁷ Yohannis garuu Fariisotaa fi Saduqoota keessaa namoonni baay'een cuuphamuudhaaf gara isaa dhufuu isaanii yommuu arge, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise?
⁸ Ammas yaada garaa geddarachuun keessan ija gaarii haa godhatu!
⁹ Abbaan keenya Abrahaamii dha jettanii kan galtan isinitti hin fakkaatin Waaqayyo dhagoota kanattii Abrahaamiif ijoollee kaasuu akka danda'u isinitti nan hima.
¹⁰ Ammuma iyyuu qottoon hidda mukaa hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhee gorse.
¹¹ Yohannisis itti fufee, "Yaada garaa keessanii geddarachuu keessaniif bishaaniin isin nan cuupha, inni ana booddee dhufu garuu ana irra in jabaata, anis kophee miilla isaatii illee baachuudhaaf nama ta'u miti; inni hafuura qulqulluudhaa fi ibiddaan isin in cuupha.
¹² Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedheen.

 …  
¹³ Yesus yommus Yohannis cuuphaan akka isa cuuphuuf Galiilaadhaa Yordaanositti isa bira dhufe.
¹⁴ Yohannis garuu, "Siin cuuphamuun anaaf barbaachisa, ati immoo cuuphamuuf gara koo dhuftaa?" jedhee jabeessee isa ittise.
¹⁵ Yesus garuu deebisee, "Waaqayyo duratti waan qajeelaa ta'e hundumaa akkasitti raawwachuun waan nuuf ta'uuf, amma ana ittisuu dhiisi!" jedheen; kana irratti Yohannis isa ittisuu dhiise.
¹⁶ Yesus cuuphamee bishaanicha keessaa akkuma ba'een, kunoo, bantiiwwan waaqaa hundinuu [isaaf] banaman; achumaanis hafuurri Waaqayyoo akka gugeetti gad dhufee isa irra bu'uu isaa in arge.
¹⁷ Kunoo, sagaleen immoo, "Inni kun ilma koo isa jaallatamaa dha, gammachuun koos isatti in raawwatama" jedhee waaqa irraa in dubbate.

Mat. 4
¯¯¯¯¯¯¯¯¯¯
¹ Ergasii Yesus Seexanaan qoramuudhaaf, hafuura qulqulluudhaan gara lafa onaatti geeffame.
² Inni guyyaa afurtamaa fi halkan afurtamaaf erga soomee booddee beela'e.
³ Yommus inni isa qoru dhufee, "Ati dhugumaan ilma Waaqayyoo yoo taate, dhagoonni kun buddeena akka ta'aniif abboomi!" ittiin jedhe.
⁴ Yesus garuu deebisee, "Caaffata qulqullaa'aa keessatti 'Namni nyaata duwwaadhaan hin jiraatu, dubbii afaan Waaqayyoo keessaa ba'u hundumaan malee' kan jedhu caafameera" jedhe.
⁵ Seexanni ammoo gara mandara qulqullaa'aatti isa geessee, fittee guutuu mana qulqullummaa irras dhaabachiisee,
⁶"Ati dhugumaan ilma Waaqayyoo yoo taate kana irraa gad of darbadhu, 'Inni ergamoota isaa siif in abbooma, miilli kee dhagaatti akka hin buunettis isaan harka isaanii irratti si in baatu'kan jedhu caafameera" ittiin jedhe.
⁷ Yesus garuu, "'Waaqayyo kee goofticha garmalee hin eeggatin' kan jedhus immoo caafameera" ittiin jedhe.
⁸ Ammas immoo Seexanni gaara dheeraa tokkotti ol isa baasee, mootummoota biyya lafaa hundumaa, ulfina isaaniis itti argisiisee,
⁹ "Lafa dhooftee anaaf yoo sagadde, isaan kana hundumaa siif nan kenna" jedheen.
¹⁰ Yommus Yesus immoo, "Seexana nana, argaa koo duraa turi! 'Waaqayyo kee gooftichaaf jilbeenfattee sagadi isa duwwaafis hojjedhu!' kan jedhu caafameera" jedheen.
¹¹ Ergasii Seexanni isa dhiise, ergamoonni Waaqayyoos dhufanii isaaf in ergaman.

 …  
¹² Yohannis mana hidhaatti dabarfamee kennamuu isaa dhaga' ee, Yesus gara Galiilaatti in sokke.
¹³ Naazireetinis dhiisee gara kutaa biyya Zebuloonii fi Niftaalem dhaqee, Qifirnaahom mandara bishaan qarqaraa keessa jiraate.
¹⁴ Kunis Isaayaas raajichaan kan dubbatame akka raawwatamuuf,
¹⁵ "Biyyi Zebuloon, biyyi Niftaalem, garri galaanaa, Yordaanos gamni,   Galiilaan inni kan warra saba Waaqayyoo hin ta'inii, ulfina in argatu;
¹⁶ sabni dukkana keessa jiraate, ifa guddaa isaa arge; warra gooftummaa  du'aa fi gaadidduu du'aa jala jiraataniifis ifni in ba'e" jedhe.  ¹⁷ Yeroo sanaa jalqabee Yesus, "Mootummaan waaqaa waan dhi'aateef, yaada garaa keessanii geddaradhaa!" jedhee labsuutti ka'e.

 …  
¹⁸ Yesus ciisa bishaan Galiilaa bukkee utuu deddeebi'uu obbolaa lamaan, Simoon isa Phexros jedhamuu fi Indriiyaas obboleessa isaa kiyyoo isaanii bishaanitti darbachuutti jiru iyyuu arge; isaan qurxummi-qabduu turan.
¹⁹ Yesusis, "Na duukaa bu'aa! Anis nama kan walitti qabdan isin nan godhadha!" isaaniin jedhe,
²⁰ Achumaan isaan kiyyoota isaanii achitti dhiisanii isa duukaa bu'an.
²¹ Inni achii adeemee obbolaa kan biraa lama, Yaaqoobii fi Yohannisin ilmaan Zabdewos, abbaa isaanii Zabdewosii wajjin bidiruu isaanii keessatti kiyyoota isaanii utuu tottolfatanii argee, isaan in waame.
²² Achumaanis bidiruu isaanii, abbaa isaaniis dhiisanii isa duukaa in bu'an.

 …  
²³ Yesusis guutummaa Galiilaa keessa naanna'ee, manneen sagadaa isaanii keessatti barsiisaa, wangeela mootummaa Waaqayyoo lallabaa, namootas dhukkubaa fi dhibee hundumaattii fayyisaa ture.
²⁴ Oduun isaas Sooriyaa hundumaatti dhaga'ame; yommus namoonni dhukkubsatoota isaanii, warra dhukkuba garaa garaatiin, waraansaanis dhiphatan, warra hafuurri hamaan itti gale, dhukkuba nama kuffisu kan qaban, dhagni isaanii gar tokko kan du'es hundumaa gara isaatti fidan; Innis isaan in fayyise.
²⁵ Kana irratti tuuti sonaan guddaan kutaa biyya Galiilaatii, mandaroota kurnanii, Yerusaalemii, kutaa biyya Yihudaatii, Yordaanos gamaas isa duukaa in bu'an.
Mat. 5
¯¯¯¯¯¯¯¯¯¯
¹ Yesus namoota baay'ee sana argee gaaratti ol ba'e; erga inni taa'ees bartoonni isaa gara isaatti walitti qabaman.
² Inni barsiisuma kanaan afaan isaa saaqqate;
³ "Karaa hafuuraatti hiyyeessota warri ta' an haa gammadan,mootummaan waaqaa kan isaanii ti.
⁴ Warri garaan isaanii gadde haa gammadan, isaan jajjabina in argatu.
⁵ Warri garraamiin haa gammadan, isaan biyya isa abdachiifame in argatu.
⁶ Warri waan qajeelaa akka midhaanii beela'anii, akka bishaanii dheebotan haa gammadan, isaan geessifachuuf jiru.
⁷ Warri namaaf oo'an haa gammadan, isaan oo'a in argatu.
⁸ Warri yaadni garaa isaanii qullaa'oo haa gammadan, isaan Waaqayyoon in argu;
⁹ Warri nagaa buusan haa gammadan, isaan ijoollee Waaqayyoo in jedhamu.  ¹⁰ Warri qajeelummaadhaaf jedhanii ari'ataman haa gammadan, mootummaan waaqaa kanisaanii ti.
¹¹ "Anaaf jedhanii namoonni yommuu isin arrabsan, yommuu isin ari'atan, (sobaan) waan hundumaa yommuu isin irratti dudubbatanis gammadaa!
¹² Isaan raajota warra isin duraa akkasuma ari'achaa turan; egaa yeroo hundumaa gammadaa ililchaa waaqa irratti gatiin keessan guddaa in ta'a" isaaniin jedhe.

 …  
¹³ Yesus itti fufee, "Isin soogidda lafaa ti, soogiddi garuu miyaa yoo of keessaa dhabe maaliin deebi'ee miyeeffama ree? Gad baafamee gatamee namni irra ejjetee balleessa malee, homaa tokkoofuu waa'ee hin baasu.
¹⁴ Isin ifa biyya lafaa ti, mandarri tulluu gubbaatti ijaarame dhokachuu hin danda'u.
¹⁵ Homtinuu ibsaa qabsiisee guuboo jala hih kaa'u, baattuu ibsaa irra kaa'a malee; ibsichis mana keessa kan jiran hundumaaf in ibsa.
¹⁶ Namoonni hojii keessan isa gaarii arganii, abbaa keessan isa waaqa irraaf ulfina akka kennaniif ifni keessan akkuma kanaatti namoota duratti haa ifu!" jedheen.

 …  
¹⁷ Yesus, "Seeraa fi barsiisa raajotaa diiguudhaaf waanan dhufe hin se'inaa, ani isaan raawwachuudhaafan dhufe malee, diiguudhaaf hin dhufne.
¹⁸ Ani dhuguman isinitti hima, hamma waaqnii fi lafti badanitti seericha keessaa fidalli xinnaan tokko yookiis gar tokkoon fida¹aa utuu fiixaan hin ba'in hin badu.
¹⁹ Kanaafis namni abboommota hundumaa irra xinnaatan keessaa tokko diigee, diigamuu isaas namoota barsiisu, mootummaa waaqaa keessatti isa hundumaa irra xinnaatu in jedhama; namni abboommota kana eegee barsiisu garuu mootummaa waaqaa keessatti guddaa in jedhama.
²⁰ Ani isinittan hima, qajeelummaan keessan qajeelummaa warra barsiisota seeraatii fi Fariisotaa irra guddaa yoo caaluu dhaabaate, mootummaa waaqaatti gonkumaa hin galtan" isaaniin jedhe.

 …  
²¹ Yesus itti fufee, '''Hin ajjeesiin, namni yoo nama ajjeese abboota firdii duratti itti in faradama' jedhamee warra duriitti akka himame dhageessaniittu.
²² Ani garuu isinittan hima, eenyu illee obboleessa isaatti yoo dheekkame abboota firdii duratti itti in faradama; obboleessa isaatiin 'Doofaa' yoo jedhe yaa'ii biyya seerraatu duratti itti infaradama; obboleessa isaatiin 'Raatuu' yoo jedhe ibidda qililleetti itti in faradama.
²³ "Kennaa aarsaa, dhi'eessuudhaaf iddoo aarsaatti yoo fidde, iddoodhuma sanattis akka obboleessakee waa yakkitee yaada isaa miite, sitti in yaadatama ta'a.
²⁴ Kennaa aarsaa kee achuma iddoo aarsaa duratti dhiisiitii dhaqii obboleessa keetti dura araarami; kana booddee deebi'ii kennaa aarsaa kee dhi'eessi!
²⁵ "Nama waan ittiin si hadheessu qabuu wajjin gara yaa'iitti utuu adeemtuu dafii isa firoomfadhu; kanaa achi inni si hadheessu sun abbaa firdiitti si kennata, abbaan firdii immoo eegduu mana hidhaatti si kenna, mana hidhaattis in galfamta.
²⁶ Egaa gatii si irra jiru hundumaa ¹ of irraa hamma badduu baaftutti, matumaa manahidhaa sana keessaa akka ati hin baane dhuguman sitti hima" jedhe.

 …  
²⁷ Yesus, "'Hin ejjin' jedhamee akka himame dhageessaniittu.
²⁸ Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
²⁹ Iji kee mirgaa cubbuu yoo si hojjechiise, isa of keessaa baasii gati; guutummaan dhagna keetii qililleetti darbatamuu mannaa, bu'aa dhagna keetii keessaa tokko dhabuu siif wayya.
³⁰ Harki kee mirgaa cubbuu yoo si hojjechiise, isa of irraa murii gati; guutummaan dhagna keetii qilillee dhaquu mannaa, bu'aa dhagna keetii keessaa tokko dhabuu sii wayya" jedhe.

 …  
³¹ Yesus itti fufee '''Namni haadha manaa isaa 'baasu caaffata ittiin ishee baasu haa kennuuf jedhamee himameera.
³² Ani garuu isinittan hima, yoo isheen ejjite malee namni haadha manaa isaa baasu, akka isheen ejjitu in godha; namni dubartii gadhiifamte fuudhus in ejja" jedhe.

 …  
³³ Yesus, "'Sobaan hin kakatin, waan gooftaadhaaf kakatte immoo fiixaan baasi!' jedhamee abbootatti akka himames immoo dhageessaniittu.
³⁴ Ani garuu isinittan hima, raawwattanii hin kakatinaa! Waaqaan hin kakatinaa" innoo teessoo waaqayyoo ti.
³⁵ Lafaanis hin kakatinaa, innoo ejjeta miilla isaa ti; Yerusaalemiinis hin kakatinaa, innoo mandara mooticha guddichaa ti.
³⁶ Mataa keetiinis hin kakatin, rifeensa tokko addeessuu yookiis gurraachessuu, hin dandeessu.
³⁷ Dubbii keessan keessatti eyyeen keessan eyyee haa ta'u, waawuun keessanis waawuu haa ta'u! Kana irraa kan hafe kan isa hamaa ti" jedhe.

 …  
³⁸ Yesus itti fufee, "'Qooda ijaa, iji; qooda ilkaanii ilkaan haa kennamu!' jedhamee akka himame dhageessaniittu.
³⁹ Ani garuu isinittan hima, isa hamaadhaan hin morkatinaa! Namni maddii kee isa mirgaa yoo si kabale, isa gara kaaniis itti qabi!
⁴⁰ Namni yaa'ii si irraa qabaatee qomee kee yoo si irraa fudhachuu barbaade, kootii kees dhiisiif.
⁴¹ Namni tokko akka kiilo metrii tokkoo isa duukaa akka dhaqxuuf yoo si giddisiise, akka kiilo metrii lamaa duukaa dhaqi!
⁴² Isa si kadhatuuf kenni, nama waa si irraa liqeeffachuu barbaaduttis dugda hin gatin!" jedhe.

 …  
⁴³Yesus, '''Fira kee jaalladhu, diina kees jibbi!' jedhamee akka himame dhageessaniittu.
⁴⁴Ani garuu isinittan hima, diinota keessan jaalladhaa, warra is in ari’ataniifis kadhadhaa!
⁴⁵ Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jal'ootaaf in roobsa.
⁴⁶ Warra isin jaallatan duwwaa yoo jaallattan gatii maalii argattu ree? Warri sodaa Waaqayyoo hin qabne iyyuu akkanuma in godhu mitii ree?
⁴⁷ Obboloota keessan duwwaa ho'iftanii nagaa yoo gaafattan, warra kaan caalaa maalfaa gootu? Warri saba Waaqayyoo hin ta'in iyyuu akkanuma in godhu mitii ree?
⁴⁸ Egaa abbaan keessan inni waaqa irraa mudaa malee akkuma ta'e, isinis warra mudaa hin qabne ta'aa!" jedhe.

Mat. 6
¯¯¯¯¯¯¯¯¯¯
¹ Yesus, "Namootatti mul'achuudhaaf jettanii tola keessan nama duratti akka hin goone of eeggadhaa! Kana yoo gootan garuu, abbaa keessan isa waaqa irraa birra gatii hin argattan.
² "Egaa akka warri of argisiiftuun namoota biratti galateeffamuudhaaf jedhanii, manneen sagadaa fi karaa keessatti godhan, ati yeroodhuma arjoomtu hundumaatti kana of duratti hin odeessifatin! Dhuguman isinitti hima, isaan kun gatii isaanii argataniiru.
³ Ati garuu yeroo arjoomtu, waan harki kee mirgaa godhu harki kee bitaa iyyuu hin beekin!
⁴ Arjummaan kee dhoksaatti haa ta'u malee; abbaan kee inni dhoksaatti argu immoo gatii kee siif in kenna" jedhe.

 …  
⁵ Yesus itti fufee, "Yeroodhuma kadhattanis akka warra of argisiisanii hin ta'inaa! Isaan namootatti mul'achuudhaaf manneen sagadaa keessaa fi walga'ii karaa gurguddaa irra dhaabatanii kadhachuu in jaallatu; ani dhugum an isinitti hima, isaan gatii isanii fudhataniiru.
⁶ Ati garuu yeroodhuma kadhattu mana keetti ol gali, balbala cufadhu, abbaa kee isa iddoo dhoksaa sana jiru kadhadhu! Abbaan kee inni dhoksaatti argus gatii kee siif in kenna.
⁷ "Yeroo kadhattanis akka warra saba Waaqayyoo hin ta'inii, dubbii waa'ee hin baafne keessa hin deddeebi'inaa! Baay'ina dubbii isaaniitiif waan isaaniif dhaga'amu isaanitti fakkaata.
⁸ Akka isaanii hin ta'inaa! Abbaan keessan, utuudhuma isin hin himatin iyyuu waan isiniif barbaachisu in beeka.
⁹ "Egaa yommuu kadhattan, 'Yaa isa waaqa irra jirtu abbaa keenyaa! Maqaan kee qulqulluu ta'ee haa eegamu;
¹⁰ mootummaan kee haa dhufu, jaalalli kee waaqa irratti akka ta'u, akkasuma immoo lafa irratti haa ta'u!
¹¹ Soora har'aa bor nu barbaachisu "har'a nuuf kenni!
¹² Akkuma nuyi warra nu yakkaniif dhiifne, yakka keenyas nuuf dhiisi!
¹³ Qoramattis nu hin galchin, hamaa nu oolchi malee; [mootummaan, humni, ulfinnis baruma baraan kan kee ti.Ameen!] jedhaa!  ¹⁴ "Namootaaf irra-daddarbaa isaanii yoo dhiiftaniif, abbaan keessan inni waaqa irraa immoo isiniif in dhiisa.
¹⁵ Garuu isin namootaaf yoo dhiisuufii baattan, abbaan keessan immoo irra daddarbaa keessan isiniif hin dhiisu" jedhe.

 …  
¹⁶ Yesus, "Yeroodhuma soomtanitti immoo, akka warra of argisiiftuu nyaara keessan hin guurinaa! Isaan soomuun isaanii namootatti akka mul'atutti, fuula isaanii in boosomsu; dhuguman isinitti hima, isaan gatii isaanii fudhafaniiru.
¹⁷ Ati garuu yeroodhuma soomtutti, mataa kee dibadhu, fuula kees dhiqadhu!
¹⁸ Soomuun kee abbaa kee isa wanta dhoksaatti hojjetamu hundumaa argutti malee, namota duratti akka hin mul'anne godhi! Abbaan kee inni wanta dhoksaatti hojjetamu hundumaa argu immoo gatii siif in kenna" jedne.

 …  
¹⁹ Yesus ammoo, "Badhaadhummaa ofii keessaniif lafa irratti iddoo bilii fi daana'oon nyaatutti, hattuunis cabsitee iddoo hattutti, walitti hin qabatinaa!
²⁰ Garuu badhaadhummaa ofii keessaniif waaqa irratti iddoo biliin yookiis daana'oon hin nyaannetti, hattuunis cabsitee iddoo hin hannetti walitti qabadhaa!
²¹ Garaan kee lafa badhaadhummaan kee jirutti hidhama” jedhe.

 …  
²² Yesus, "Iji ibsaa dhagnaa ti; iji kee fayyaa guutuu yoo ta'e, dhagni kee hundinuu ifaa in ta'a.
²³ Iji kee dhukkubsataa yoo ta'e garuu dhagni kee hundinuu dukkanaa'aa in ta'a; egaa ibsaan sitti jiru dukkana erga ta'ee, dukkanichi hammam haa guddatu ree!" jedhe.

 …  
²⁴ Yesus itti fufee, "Eenyu illee gooftolii lamaaf hojjechuu hin danda'u, isa tokko jibbee isa kaan jaallachuu, isa tokkoof of kennee isa kaan tuffachuu dha malee; isinis akkasuma Waaqayyoo fi horiidhaaf hojjechuu hin dandeessan.
²⁵ "Kanaafis ani isinittan hima; waa'ee jireenya keessaniif, waan nyaattanii fi [waan dhugdaniif], yookiis dhagna keessaniif waan uffattaniif hin yaadda'inaa! Jireenyi nyaata irra, dhagnis uffata irra guddaa in caala mitii ree?
²⁶ Simbirroota qilleensa keessa balali'an ilaalaa isaan hin facaasan hin haamanis gombisaattis hin galchan; garuu abbaan keessan inni waaqa irraa isaan in soora. Egaa isin immoo isaan irra guddaa hin caaltanii ree?
²⁷ Isin keessaa namni tokko hammam yaadda'u illee, bara jireenya isaatiitti yeroo gabaabaa² dabalachuu kan danda'u jiraa ree?
²⁸ Waa'ee uffataa immoo maaliif yaaddoftu ree? Mee daraaronni bakkee attamitti akka biqilanii guddatan ilaalaa! Isaan hin soqan hin fo'anis.
²⁹ Haa ta'u iyyuu malee, Solomoon mootichi inni ulfina guddaa qaba ture illee, isaan kana keessaa hamma isa tokkoo akka hin uffatin isinittan hima,
³⁰ Egaa Waaqayyo biqiltuu har'a bakkeetti argamee, bor ibiddatti naqamutti akkana bareechee itti uffisa erga ta'ee, isinitti guddaa caalchisee hin uffisuu ree? Isin warra amantiin itti hir'atuu dha malee.
³¹ "Kanaafis isin 'Maal nyaanna?' yookiis 'Maal dhugna?' yookiis 'Maal uffanna?' jettanii hin yaadda'inaa!
³² Warri saba Waaqayyoo hin ta'in yaada isaanii isaan kanatti hidhanii jiru'o; isaan kun hundinuu isiniif barbaachisoo akka ta'an garuu abbaan keessan inni waaqa irraa in beeka.
³³ Duraan dursitanii yaada keessan mootummaa Waaqayyoo fi qajeelummaa isaa barbaaduutti hidhaa! Kana malees kan barbaachisu hundinuu immoo isiniif in kennama.
³⁴ Waa'ee boriifis hin yaadda'inaa, guyyaan borii ofii isaatiif iyyuu in yaadda'atao; rakkinni guyyaa sanaa duwwaan iyyuu guyyichaaf in ga'a" jedhe.

Mat. 7
¯¯¯¯¯¯¯¯¯¯
¹ Yesus, "Waaqayyo akka isinitti hin farannetti isin namatti hin faradinaa!
² Firdiidhuma isin namatti faraddaniin isinittis in faradama; qodaa safaraa isin itti namaaf safartanitti isiniifis in safarama.
³ Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu?
⁴ Yookiis attamitti obboleessa keetiin, 'Lakkii huuba ija kee keessaa siifan baasa' jetta ree? Kunoo, utubaanoo ija kee keessa jiraa!
⁵ Ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa keekeessa jiru, hubattee baasuu in dandeessa.  ⁶ "Foon aarsaadhaaf qulqullaa'e sarootaaf hin kenninaa! Callee keessan akka isaan hin dhidhiinnetti booyyee dura hin buusinaa! Isinumatti garagalanii isin in kukkutu'o" jedhe.

 …  
⁷ Yesus itti fufee, "Kadhadhaa isiniif in kennamaa, barbaadaa in argattuu, balbala rukutaa isiniif in banama.
⁸ Kan kadhatu hundinuu in fudhata kan barbaadus in argata, balbala kan rukutuufis in banama.
⁹ Isin keessaa nama attamiitu ilmi isaa buddeena yoo isa kadhate dhagaa kennaafii ree?
¹⁰ Yookiis ilmi isaa qurxummii yoo kadhate, bofa kennaafii ree!
¹¹ Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa keessaa immoo hammam isin caalaa warra isa kadhataniif waan gaggaarii kenna!
¹² "Waanuma namoonni akka isiniif godhaniif jaallattan, isinis akkasuma isaaniif godhaa; seerrii fi raajonni isuma kana in barsiisu" jedhe.

 …  
¹³ Yesus, "Karra isa dhiphaadhaan ol galaa! Karaan gara badiisaatti geessu boochoo dha, karri isaas bal'aa dha; namoonni ittiin ol galan immoo baay'eedha.
¹⁴ Karaan gara jireenyaatti geessu rakkoo dha, karri isaas dhiphaa dha, namoonni isa argatan muraasa" jedhe.

 …  
¹⁵ Yesus itti fufee, "Raajota sobduu irraa of eeggadhaa, isaan hoolaa fakkaachuudhaaf raroo hoolaa uffatanii gara keessan in dhufu; keessa isaaniitiin garuu yeeyyii butatanii dha.
¹⁶ Ija hojii isaaniitiin isaan in beektu; ija waynii baalaan-waraanteettii, harbuus kosorruuttii ciruu dandeessuu ree?
¹⁷ Akkasumas mukti gaariin ija ba'eessa in godhata, mukti gadheenis ija hamaa in godhata.
¹⁸ Mukti gaariin ija hamaa godhachuu, mukti gadheenis ija ba'eessa godhachuu hin danda'u.
¹⁹ Mukti ija ba'eessa hin godhanne hundinuu in murama, ibiddattis in naqama.
²⁰ Egaa ija hojii isaaniitiin isaan in beektu" jedhe.

 …  
²¹ Yesus, "Jaalala abbaa koo isa waaqa irraa nama hojjetutu mootummaa waaqaatti gala malee, namni, 'Yaa gooftaa, yaa gooftaa' naan jechuu duwwaadhaan itti gala miti.
²² Guyyaa isa dhumaa sanatti namoonni baay'een, 'Yaa gooftaa, yaagooftaa, nuyi maqaa keetiin raajii dubbanneerra, maqaa keetiin hafuurota hamoota baafneerra, hojii aangoos maqaa keetiin baay'ee hojjenneerra mitii?' anaan jedhu.
²³ Ani immoo yeroo sanatti, 'Matumaa ani isin hin beeku, isin yaa warra hamaa hojjettanii, ija koo duraa badaa!' jedheen mul'inatti isaanitti hima" jedhe.

 …  
²⁴ Yesus, "Egaa namni dubbii koo dhaggeeffatee akka isaatti hojjetu hundinuu nama ogeessa mana isaa dhagaa irratti ijaarratetti in fakkeeffama.
²⁵ Bokkaan roobee, lolaan lola'ee, qilleensis qilleensa'ee, manasanatti bu'an; manichi garuu hundeen isaa dhagaa irra dhaabamee waan tureef, hin jigne.
²⁶ Namni dubbii koo dhaggeeffatee akka isaatti hin hojjenne hundinuu garuu, nama gowwaa mana isaa hundee malee lafa cirrachaa irratti ijaarratetti in fakkeeffama.
²⁷ Bokkaan roobee, lolaan lola'ee, qilleensis qilleensa'ee, mana sanatti bu'an; manichis in jige; jiguun isaas badduu baasa ta'e" jedhe.

 …  
²⁸ Yesus dubbii isaa kana dubbatee yommuu raawwate, namoonni na'anii barsiisa isaa in dinqisiifatan.
²⁹ Inni akka barsiisota seeraa warra kan isaanii utuu hin ta'in akka nama aboo qabuutti isaan in barsiisa ture.

Mat. 8
¯¯¯¯¯¯¯¯¯¯
¹ Yeroo Yesus gaara irraa gad bu'etti tuuti sonaan baay'een isa duukaa bu'an.
² Kunoo, namichi lamxaa'aan tokko gara isaa dhufee, fuula isaa durattis jilbeenfatee, "Yaa gooftaa! Fedha kee yoo ta'e na qulleessuu in dandeessa" jedheen.
³ Yesus hiixatee qabee, "'Fedheera, qullaa'i!" jedheen; achumaanis lamxiin isaa isa irraa qullaa'e.
⁴ Yesus, 'Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaatti haa mul'atuuf akka Museen abboometti kennaa kee dhi'eessi!" ittiin jedhe.

 …  
⁵ Yommuu Yesus mandara Qifirnaahomitti galetti, angafni dhibbaa tokko gara isaa dhufee kadhatee,
⁶ "Yaa gooftaa naa'oon koo dhagni isaa gartokko du'ee mana ciisee baay'ee dhiphachaa jira" jedhe.
⁷ Yesus immoo,"Ani dhufee isa nan fayyisa" jedheen.
⁸ Angafni dhibbaa sun garuu deebisee, "Gooftaa! Bantii mana kootii jala lixuun kee anaaf hin ta'u, dubbii tokkicha duwwaa dubbadhu naa'oon koos in fayya.
⁹ Anis immoo of irraa nama na abboomu qaba, loltuus of jalaa qaba; isa tokkoon dhaqi yoon jedhe in dhaqa, isa kaaniinis kottu yoon jedhe, in dhufa; naa'oo kootiin kana raawwadhu yoon jedhe, in raawwata" jedhe.
¹⁰ Yesus kana yommuu dhaga'e dinqifatee warra isa duukaa jiraniin, "Dhuguman isiniin jedha, ani Israa'el keessatti illee eenyu biratti iyyuu amantii guddaa akkasii hin argine,
¹¹ Baay'een immoo ba'a-biiftuutii, lixa isheetiis dhufanii mootummaa waaqaa keessatti Abrahaam Yisihaqii fi Yaaqoobii wajjin maaddiitti akka taa'an ani isinittan hima.
¹² Warri ijoollee mootummichaa ta'uudhaaf yaadaman garuu, dukkana isa alaatti in darbatamu; achitti namoonni in boo'u ilkaanis in qaru" jedhe.
¹³ Yesus angafa dhibbaa sanaan immoo, "Dhaqi! Akkuma ati amantes siif haa ta'u" jedheen; naa'oon sunis yerottii sanatti fayye.

 …  
¹⁴ Yesus mana Phexros yommuu lixe, amaatiin Phexros dhukkuba dhagna-gubaadhaan dhukkubsattee, ciifti iyyuu arge.
¹⁵ Inni immoo harka ishee qabee, dhagna-gubaan sunis ishee dhiifnaan, kaatee isaaf in ergamte.
¹⁶ Galgala sanas warra hafuurri hamaan keessa ture baay'ee gara isaatti fidan; inni immoo sagalee tokkoon hafuurota hamoota baase, warra dhukkubsatan hundumaa in fayyise.
¹⁷ Kunis raajicha Isaayaasiin, "Inni waraansa keenya nu irraa fuudhe, dhukkuba keenyas baate" kan jedhame akka raawwatamuuf ta'e.

 …  
¹⁸ Yesus tuuta sonaan baay'ee naannoo isaatti yommuu arge, gara gamaatti haa ce'aniif bartoota isaa abboome.
¹⁹ Barsiisaan seeraa tokko immoo gara isaatti as ba'ee, "Barsiisa! Garuma ati dhaqxutti si duukaan bu'a" jedheen.
²⁰ Yesus immoo, "Waangonni boolla qabu, simbirroonnis mann'ee qabu, ilmi namaa garuu lafa mataa isaa itti hirkifatu hin qabu" jedheen.
²¹ Kan biraa tokko immoo bartoota keessaa, "Yaa gooftaa! Dura abbaa koo awwaalladhee akkan deebi'uuf sin kadhadha" ittiin jedhe.
²² Yesus garuu, "Na duukaa bu'i! Warra du'anis dhiisi, du'aa isaanii haa awwaallatan" jedheen.

 …  
²³ Yesus bidiruu yaabe, bartoonni isaas isaa wajjin adeeman.
²⁴ Kunoos qilleensi jabaan bishaanicha irratti ka'ee hamma dha'aan bishaanii bidiricha irra danbali'utti ga'e; Yesus garuu rafee ture.
²⁵ Bartoonni yommus gara isaatti dhi'aatanii isa dammaqsanii, "Nu oolchi yaa gooftaa! Nu'oo dhumuuf' jedhan.
²⁶ Inni immoo deebisee, "Isin yaa warra amantii hir'uu, maaliif sodaattan?" isaaniin jedhe; yommusumas ka'ee qilleensichaa fi bishaanicha ifate; gabiin guddaan isaas in ta'e.
²⁷ Kana irratti namoonni na'anii dinqifachaa, "Kun nama attamii ti? Qilleensii fi bishaan iyyuu in abboomamuuf' jedhan.

 …  
²⁸ Yesus bishaanicha gama ce'ee gara biyya Gadaraa³ yommuu dhufe, namoonni hafuuronni hamoonni keessa turan lama awwaalota gidduudhaa ba'anii itti dhufan; isaan kun hamma namni karaa sana irra darbuu dadhabutti in sodaachisu turan.
²⁹ Isaan immoo kunoo, caraananii, "Maal nuttii qabda? Maaltus dhimma keenya keessa si buuse, yaa ilma Waaqayyoo? Yeroon utuu hin ga'in nu dhiphisuu dhuftee ree?" jedhan!
³⁰ Xinnoo isaan irraa fagaataniis hoomaan booyyee bobba'anii jiru turan.
³¹ Hafuuronni hamoonni sun, "Yoo gad nu baafte, gara hoomaa booyyee sana keessatti nu ergi!" jedhanii isa kadhatan.
³² Inni "Dhaqaa!" isaaniin jennaan, jara keessaa ba'anii booyyota sanatti galan; yommusumas hoomaan booyyee sun guutummaatti hallayyaa irraa gara ciisa bishaaniitti gad konkolaatanii dhuman.
³³ Warri booyyee eeganis baqatanii, mandaratti galanii waan hundumaa, waan warra hafuuronni hamoonni keessa turaniif ta'es in odeessan.
³⁴ Yommus mandarri sun guutummaatti Yesusin arguudhaaf gad ba'e; yeroo isa arganis kutaa biyya isaanii dhiisee akka adeemuuf isa, kadhatan.

Mat. 9
¯¯¯¯¯¯¯¯¯¯
¹ Yesus bidiruu yaabbatee bishaanicha ce'ee gara mandara isaa dhufe.
² Kunoo, jarreen tokko nama dhagni isaa gar tokko du'e siree irra ciibsanii gara isaa fidan; Yesus amantii jarreen kanaa yommuu arge, namicha isa dhagni isaa gar tokko du'een, "Ilma koo jabaadhu! Cubbuun kee hundinuu siif dhiifameera" jedhe.
³ Kana irratti barsiisota seeraa keessaa kaan, "Namni kun Waaqayyoon arrabsa" jedhanii garaa isaaniitti dubbatan.
⁴ Yesus garuu yaada isaanii beekee, "Maaliif garaa keessan keessatti hamaa yaaddu?
⁵ Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu?
⁶ Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo, "Ka'iitii siree kee fudhadhuu mana keetti gali!" jedhe.
⁷ Namichi yommus ka'ee mana isaatti gale.
⁸ Namoonni kana yommuu argan in na'an, Waaqayyo isa aboo akkasii namootaaf kenneefis hooqubaa dhi'eessan.

 …  
⁹ Yesus achii ka'ee utuu darbuu, nama Maatewos jedhamu tokko, utuu inni iddoo qaraxaa taa'uu argee, "Na duukaa bu'i!" jedheen. Maatewos yommus ka'ee, duukaa in bu'e.
¹⁰ Kana booddee immoo Yesus mana namichaatti maaddiitti taa'e; kunoos qaraxxoonnii fi warri akka seeraatti hin jiraanne baay'een dhufanii Yesusii fi bartoota isaa wajjin maaddiitti taa'an.
¹¹ Warri Fariisotaa garuu kana yommuu argan bartoota isaatiin, "Maaliif barsiisaan keessan warra qaraxxuudhaa fi warra akka seeraatti hin jiraannee wajjin nyaata?" jedhan.
¹² Yesus garuu kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee;
¹³ inni 'Gara-laafinan barbaada malee aarsaa miti' jedhu maalitti akka hiikamu dhaqaa baraa! Anoo warra gara-qajeelota waamuu hin dhufne, warra cubbamoota waamuufan dhufe malee" jedhe.

 …  
¹⁴ Gaaf tokko bartoonni Yohannis gara Yesus dhufanii, "Nuyii fi Fariisonni maaliif soomna? Bartoonni kee immoo maaliif hin sooman?" jedhaniin.
¹⁵ Yesus deebisee, "Dhirsi misirroo hamma isaan bira jirutti warri cidhaa gadduu danda'uu ree? Guyyoonni dhirsi misirroo itti isaan duraa fudhatamu dhufuuf jiru; isaan yeroo sanatti in soomu.
¹⁶ "Homtinuu erbee haaraa takkaa , hin miicamin uffata moofaa irratti hin erbu; erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu ta'a.
¹⁷ Akkanuma immoo daadhii waynii haaraa qodaa bososaatti hin naqan; kana yoo godhan, qodichi in dho'a, daadhichi in dhangala'a, qodichis in bada. Daadhii waynii haaraa qodaa jabaatti in naqu malee; daadhichis qodichis akkasitti in oolu" isaaniin jedhe.

 …  
¹⁸ Yesus utuu kana isaanitti dubbachaa jiruu, kunoo, warra geggeessituu keessaa tokko dhufee isaaf sagadee, "Mucaan koo ammuma na duraa duute, ati garuu kottuutii harka kee ishee irra kaa'i, isheenis deebitee in jiraatti" jedhe.
¹⁹ Kanaaf Yesus ka'ee bartoota isaa wajjin geggeessituu sana duukaa dhaqe.
²⁰ Kunoos gidduutti dubartiin waggaa kudha lamaaf dhiigni ishee dhaabachuu diduudhaan rakkachaa turte tokko, dugda duubaan dhuftee, shaashara uffata Yesus tuqxe.
²¹ Isheen garaa isheetti, "Uffatuma Yesus duwwaa yoon tuqe nan fayya" jettee yaaddee turte.
²² Yesus immoo garagalee ishee argee, "Jabaadhu intala koo, amantiin kee si fayyiseera" jedheen; dubartittiinis si'uma sana fayyite.
²³ Yesus mana geggeessituu sanaa bira yommuu ga'e, warra ulullee gaddaa afuufanii fi warra huursanii boo'an argee,
²⁴ "Asii adeemaa! Intalattiinoo hin duune rafuutti jirti malee" isaaniin jedhe. Isaan garuu itti kolfan.
²⁵ Namoonni erga gad baafamanii booddee,Yesus ol lixee harka intalattii qabe, isheenis in kaate.
²⁶ Oduun isaas naanna'aa kutaa biyya sanaa in ga'e.

 …  
²⁷ Yesus achii ka'ee utuu darbuu jaamonni lama isa duukaa adeemanii,"Yaa ilma Daawit nu maari!" jedhanii iyyan.
²⁸ Inni manatti o¹ gallaan, namoonni jaamonni sun isatti dhi'aatan; yommus Yesus, "Kana gochuu akkan danda'u in amantuu ree?" ittiin jennaan, isaan immoo, "Eyyee yaa gooftaa" jedhaniin.
²⁹ Kana booddee ija isaanii qabee, "Egaa akkuma amantii keessanii isiniif haa ta'u!" jedheen.
³⁰ Yommus iji isaanii in banaman; Yesus immoo, "Beekkadhaa, namni tokko illee kana akka hin dhageenye" jedhee jabeessee isaan abboome.
³¹ Isaan garuu akkuma achii ba'aniin guutummaa biyya sanaatti waa'ee isaa odeessan.

 …  
³² Yeroo isaan achii ba'anitti jarreen tokko nama arrabni isaa dide, hafuurri hamaan keessa jiru tokko gara Yesus fidan.
³³ Hafuurichi hamaan erga isa keessaa baafamees namichi arrabni isaa didaa ture in dubbate. Namoonnis raajeffachaa, "Wanti akkasii kun Israa'el keessatti takkaa hin argamne jedhan.
³⁴ Fariisonni garuu "Humna angafa Seexanootaatiin hafuurota hamoota in baasa" jedhan.

 …  
³⁵ Yesus mandaroota hundumaa fi gandeen keessa naanna'ee manneen sagadaa isaanii keessatti barsiisaa, wangeela mootummaa Waaqayyoo himaa, dhukkubaa fi dhibee hundumaattiis fayyisaa ture.
³⁶ Inni namoota akka hoolota tiksee hin qabneetti bututanii, gatamanii turan sana yommuu arge isaaniif oo'e.
³⁷ Yommus bartoota isaatiin, "Midhaan sassaabamu baay'ee dha, hojjetoonni sassaaban garuu muraasa;
³⁸ egaa hojjetoota warra midhaan sassaaban itti haa yaafatuuf, abbaa midhaanichaa kadhadhaa!" jedhe.

Mat. 10
¯¯¯¯¯¯¯¯¯¯
¹ Yesus bartoota isaa kudha lamaan ofitti waamee, hafuurota xuraa'ota akka baasaniif, dhukkubaa fi dhibee hundumaas akka fayyisaniif aboo isaaniif kenne.
² Maqaan ergamoota kudha lamaanii immoo kanatti fufee jira; inni duraa Simoon isa Phexros jedhamee moggaafame, Indriiyaas obboleessa Phexros, Yaaqoob ilma Zabdewos, Yohannis obboleessa Yaaqoob;
³ Filiphos, Bartolomewos, Toomaas, Maatewos isa qaraxa fuudhu,Yaaqoob ilma Alfewos, Taadewos;
⁴ Simoon isa "Hinaafticha" jedhamee beekame, Yihudaa nama biyya Keriyot isa dabarsee Yesusin kenne.

 …  
⁵ Isaan kudha lamaan kana Yesus ergee, "Karaa saba Waaqayyoo warra hin ta'initti isin geessu irra hin gorinaa, mandara warra Samaariyaa tokko illees hin lixinaa!
⁶ Kanaa mannaa gara warra akka hoolotaa karaa irraa goranii mana Israa'elii badanii dhaqaa!
⁷ Akkuma dhaqxaniinis, 'Mootummaan waaqaa dhi'aateera' jedhaa lallabaa!
⁸ Warra dhukkubsatoo fayyisaa, warra du'an kaasaa warra lamxaa'an qulleessaa hafuu'rota hamoota baasaa; gatii utuu itti hin baasin fudhattan, isinis gatii utuu itti hin baassisin kennaa!
⁹ Adeemuudhaaf warqee, meetii yookiis sibiila diimaa gudunfachuu hin barbaadinaa;
¹⁰ karaadhaaf korojoo, qomee lama, kophee, ulees baachuu hin barbaadinaa; hojjetaan waan isa barbaachisu argachuun in ta'aaf.
¹¹ Mandara yookiis ganda kamitti illee yommuu galtan, nama ta'u barbaadaa, hamma iddoo sanaa adeemtanitti isa bira turaa!
¹² Manichatti yeroo lixxanis nagaa dhi'eessaa.
¹³ Manichi kanaaf kan male yoo ta'e nagaan keessan isa irra haa buufatu, garuu yoo isaaf hin malle ta'e, nagaan keessan isiniif haa deebi'u.
¹⁴ Eenyu illee yoo isin simuu dhaabaate, dubbii keessanis yoo dhaga'uu dhaabaate, manicha sanaa yookiis mandaricha sanaa yommuu baatan awwaara miilla keessan irraa dhadha'adhaa!
¹⁵ Ani dhuguman isinitti hima, guyyaa firdiitti inni warra Sodoomii fi Gomoraatti faradamu kan warra mandara kanaa irra salphaa in ta'a" jedhe.

 …  
¹⁶ Yesus itti dabalee, "Kunoo, akka hoolota yeeyyii gidduu dhaqaniittan isin erga; egaa akka bofaa afshaala ta'aa, akka gugees garraamii ta'aa!
¹⁷ Namoota irraa garuu of eeggadhaa! Yaa'iitti dabarsanii isinin kennu, manneen sagadaa isaanii keessattis isin in reebu.
¹⁸ Isaanitti warra saba Waaqayyoo hin ta'inittis dhugaa ba'uudhaaf, anaaf jettanii fuula warra biyya bulchanii fi fuula moototaatti in geeffamtu.
¹⁹ Yommuu dabarsanii isin kennan immoo akka itti dubbattan yookiis maal akka jettan hin yaadda'inaa; wanti isin dubbachuuf jirtan yeroo sanatti isiniifin kennama.
²⁰ Hafuura abbaa keessaniitu isin keessaa dubbata malee, isintu dubbata miti.
²¹ "Obboleessi obboleessa, abbaanis ilma du'atti dabarsee in kenna; ijoolleenis warra isaanii irratti in ka'u, isaan in ajjeesus.
²² Anaaf jettanii hundumaa biratti in jibbamtu; namni hamma dhumaatti rakkina obsu garuu in fayya.
²³ Mandara tokko keessaa yoo isin ari'atan, gara isa kaaniitti baqadhaa! Dhuguman isinitti hima, ilmi namaa hamma dhufutti mandaroota Israa'el hundumaa waliin hin geessan.
²⁴ "Bartuun barsiisaa isaa gararraa miti, hojjetaanis isa isa hojjechiifatu gararraa miti.
²⁵ Bartudhaaf akka barsiisaa isaa ta'uun, hojjetaafis akka isa hojjechiifatuu ta'uun isa in ga'a; abbaa manaa 'Bi'el Zebul' jedhanii erga waamanii, warra mana isaatii immoo hammam caalchisanii maqaa gadheedhaan haa waaman ree!" jedhe.

 …  
²⁶ Yesus ammoo, "Egaa isaan hin sodaatinaa! Waan haguugamee jiru hundinuu in mul'ifama; waan dhoksaatti eegamaa jirus in beeksifama.
²⁷ Waan ani dukkana keessatti isinitti himu ifa guyyaa keessatti dhageessisaa, waan hasaasamee dhageessan lafa ol jedhaa irratti labsaa.
²⁸ Warra foon namaa ajjeesanii lubbuu garuu ajjeesuu hin dandeenye hin sodaatinaa! Kanaa mannaa isa lubbuu fi foon qilillee keessatti balleessuu danda'u sodaadhaa!
²⁹ Simbirroonni lama akka saantiima tokkootti in gurguramu mitii ree? Isaanuma keessaa iyyuu tokko ilIee yaada abbaa keessanii malee lafa hin bu'u;
³⁰ isin garuu, rifeensi mataa keessanii hundinuu iyyuu lakkaa'amaa dha.
³¹ Kanaafis hin sodaatinaa! Isinoo simbirroota baay'ee irra guddaa in caaltu" jedhe.

 …  
³² Itti fufees Yesus, "Eenyu illee namoota duratti eenyu akkan ta'e dhugaa ba'ee yoo mul'ise, anis abbaa koo isa waaqa irra jiru duratti dhugaa nan ba'aaf.
³³ Eenyu illee namoota duratti yoo na gane garuu, anis immoo abbaa koo isa waaqa irra jiru duratti isa nan gana" jedhe.

 …  
³⁴ Yesus ammoo, "Biyya lafaa irratti nagaa fiduudhaaf waanan dhufe isinitti hin fakkaatin; ani billaa fiduufan dhufe malee, nagaa fiduudhaaf hin dhufne.
³⁵ Ani nama tokko abbaa isaa wajjin, intala haadha ishee wajjin, haadha manaa ilmaa amaatii ishee wajjin walitti naquudhaaf dhufeera.
³⁶ Diinni nama tokkoos warra mana isaa keessaa in ta'u.
³⁷ Namni abbaa yookiis haadha ana caalaatti jaallatu, anaaf kan male miti; namni ilma yookiis intala ana caalaatti jaallatu, anaaf kan male miti.
³⁸ Namni fannoo isaa (isa anaaf jedhee ol fudhatu) baatee ana duukaa hinbuune anaaf kan male miti.
³⁹ Namni jireenya ofii isaatiif barbaaddatu jireenyi isaa isa duraa in fudhatama, namni anaaf jedhee jireenya isaa kennu immoo isa in argata" jedhe.

 …  
⁴⁰ Yesus! "Namni isin simu ana simuu isaa ti, namni ana simus isa ana erge simuu isaa ti.
⁴¹ Namni, raajii tokko raajii ta`uu isaatiif sime, gatii raajii tokkoo in argata; namni nama qajeelaa tokko qajeelaa ta'uu 'isaatiif simes, gatii nama qajeelaa tokkoo in argata.
⁴² Dhuguman isinitti hima, eenyu illee isaan xixinnayyoo kana keessaa isa tokkoof, waan inni bartuu koo ta'eef, bishaan qabbanaa'aa willee tokko illee yoo kenne, gatii isaa hindhabu" jedhe.

Mat. 11
¯¯¯¯¯¯¯¯¯¯
¹ Yesus bartoota isaa kudha lamaan ajajuu erga raawwatee booddee, mandaroota jaraatti barsiisuudhaa fi lallabuudhaaf karaa isaa itti fufe.
² Yohannis cuuphaan utuu mana hidhaa jiruu, hojii Masiihichi hojjete hundumaa dhaga'ee, karaa bartoota ofii isaatii Yesusitti dhaamsa ergee,
³ "Kan dhufuudhaaf jiru si'i moo? Yookiis kan biraa eeggannu?" jedheen.
⁴ Yesus immoo deebisee, "Deebi'aa! Waan dhageessan, waan argitanis Yohannisitti himaa!
⁵ Kan jaaman in argu, kan hokkolan in adeemu, kan lamxaa'an in qullaa'u, kan duudan in dhaga'u, kan du'an in ka'u, hiyyeessotaafis misraachoon in lallabama.
⁶ Namni waa'ee kootiif abdii hin kutanne, gammachuu attamii qaba" isaaniin jedhe.
⁷ Warri ergaman kunis erga deebi'anii, Yesus waa'ee Yohannis cuuphaa namootatti dubbachuu jalqabee, "Maal arguu Yohannis bira gara lafa onaa dhaqxan? Jajjaba qilleensi raasuu?
⁸ Yookiis maal ilaaluudhaaf baatan? Nama uffata miidhagaadhaa fi dhagnatti tolu uffatee? Warri uffata mimmiidhagaadhaa fi dhagnatti tolu uffatanoo mana moototaa jiru.
⁹ Egaa maaliif baatan? Raajii ilaaluudhaafii? Eyyee, isiniinan jedha raajii irra iyyuu kan caaluu dha.
¹⁰ Caaffanni qulqullaa'aan waa'ee isa kanaatiif, "Ilaa ergamaa koo karaa kee akka siif qopheessuuf si dura nan erga" jedhee dubbateera.
¹¹ Dhuguman isiniin jedha, nama ta'ee lafa irratti kan dhalate keessaa, Yohannis cuuphaa irra kan caalu takkaa hin kaane; garuu mootummaa waaqaatti inni hundumaa irra xinnaatu iyyuu isa irra in caala.
¹² Yeroo Yohannis cuuphaan barsiisuu jalqabee ka'ee hamma ammaatti mootummaan waaqaa humnaan dhiibbachaa jira; warri itti galuudhaaf dhiibbatanis isa in fudhatu.
¹³ Raajonni hundinuu, seerris hamma bara Yohannis cuuphaatti raajii dubbataniiru.
¹⁴ Kana fudhachuus in barbaaddu yoo taatan, Yohannis kun Eliyaas, isa dhufuuf jiru sana.
¹⁵ Namni gurra qabu haa dhaggeeffatu.
¹⁶ "Dhaloota si'anaa kana garuu maalittan fakkeessa? Inni akka ijoollee lafa gabaa taa'anii hiriyoota isaaniitiin,
¹⁷ 'Faaggaa isiniif afuufnaan; sirbuu diddan; faaruu isin dhageessifnaan gadduu diddan' jedhanii wacanii ti.
¹⁸ Yohannis yommuu dhufe, nyaata hin nyaatu, dhugaatiis hin dhugu ture; isaan immoo, 'Innoo Seexana qaba' jedhan.
¹⁹ Ilmi namaa yommuu dhufe, in nyaata, in dhugas; isaan immoo, 'Ilaa nama albaadhessaa fi machaa'aa kana, hidhata warra qaraxxuutii fi warra akka seeraatti hin jiraannee' jedhu. Haa ta'u iyyuu malee, ogummaan Waaqayyoo ija hojii isaatiin dhugaa argate" jedhe.

Mat. 12
¯¯¯¯¯¯¯¯¯¯
¹ Yeroo sana Yesus guyyaa Sanbataatti maasii qamadii tokko keessa darbe; bartoonni isaa immoo beela'anii waan turaniif, asheetii isaa ciranii nyaachuutti ka`an.
² Warri Fariisotaa yommuu kana argan Yesusiin, "Bartoonni kee akka seeraatti Sanbataan gochuun kan hin taane gochaa jiru, ilaali!" jedhan.
³ Inni immoo deebisee, "Daawit namoota isaa wajjin yommuu beela'e waan godhe hin dubbifne moo isin?
⁴ Inni mana Waaqayyootti galee, buddeena ilaalchaa" isa Waaqayyoof dhi'aate nyaate; isa nyaachuun luboota duwwaaf malee, isaaf warra isaa wajjin turaniif, seeraan dhowwamaa ture.
⁵ Yookiis luboonni guyyuma Sanbataatti mana qulqullummaa keessatti Sanbata akka xureessan, yakka ta'ees akka isaanitti hin lakkaa'amin, seera keessaa hin dubbifneeree?
⁶ Mana qulqullummaa irra kan caalu as akka jiru, ani isinittan hima.
⁷ Garuu inni, 'Ani gara laafina malee, aarsaan barbaada miti jedhu, maal jechuu akka ta'e utuu hubattaniittu ta'ee, warra yakka hin qabnetti yakka hin murtan turtan.
⁸ Ilmi namaa Sanbata irratti iyyuu gooftaa dha" isaaniin jedhe.

 …  
⁹ Achiis darbee Yesus mana sagadaa isaanii lixe.
¹⁰ Kunoo, namni harkii iaa naafaa tokko achi ture; yommus jarri ittiin isa hadheessuudhaaf, "Guyyaa Sanbataatti fayyisuun seeraa? "jedhanii isa gaafatan.
¹¹ Inni immoo, "Isin keessaa namni hoolaa tokko qabu, hoolaan isaas guyyaa Sanbataatti boolla keessatti yoo kufe, qabee achi keessaa kan hin baafne eenyu inni?
¹² Egaa namni immoo hammam hoolaa irra haa caalu ree? Kanaafis guyyaa Sanbataatti gaarii hojjechuun seera" isaaniin jedhe.
¹³ Ergasii namichaan, "Harka kee diriirsi!" jedhe; namichis diriirse, harki isaa deebi' ee akkuma isa kaanii fayyaa ta'e.
¹⁴ Warri Fariisotaa garuu gad ba'anii, attamitti akka isa balleessan mari'achuutti ka'an.

 …  
¹⁵ Yesus kana baree achii sokke; namoonni baay'eenis isa duukaa dhaqnaan warra dhukkubsatan hundumaa fayyise;
¹⁶ jarri immoo namootatti akka isa hin beeksifne cimsee isaan dhowwe.
¹⁷ Kunis isa Isaayaas raajichaan dubbatame raawwachuudhaaf ta'e.
¹⁸ innis, "Ilaa hojjetaa koo isa ani fo'adhe,isa jaallatamaa kan koo tii,isa lubbuun koo itti gammade;hafuura koo isa irra nan bulcha,inni saba hundumaaf firdii qajeelaa in labsa.
¹⁹ Inni hin wacu, hin caraanus, namni tokko illees karaa keessattisagalee isaa hin dhaga'u.
²⁰ Firdiin qajeelaan akka mo'u hamma godhutti,inni jajjababuruqfamaa hin cabsu, fo'aa ibsaa isa seequs hin dhaamsu;
²¹ sabni hundinuu maqaa isaa in abdatu" isa jedhee dha.

 …  
²² Yommus namicha hafuurri hamaan keessa jiru, iji isaa jaamaa, arrabni isaas didaa tokko gara Yesusitti fidan inni immoo arrabni namichaa akka dubbatu, iji isaas akka argu godhee isa fayyise.
²³ Yommus namoonni hundinuu na'anii dinqifatanii, "Kun ilma Daawit ta'uu hin danda'uu?" jedhan.
²⁴ Warri Fariisotaa yommuu kana dhaga'an garuu, "Namichi kun Bi'el Zebul angafa Seexanootaa duwwaadhaan hafuurota hamoota baasa" jedhan.
²⁵ Yesus immoo yaada isaanii beekee, "Biyya kam illee taanaan tokkummaan isaa yoo gargar cabe, mootummaan isaa dhaabatee hin turu; mandarri tokko yookiis maatiin tokko ofii isaa irratti ka'ee yoo gargar cabe, dhaabachuu hin danda'u.
²⁶ Seexannis Seexana yoo baase ofii isaatii gargar in caba, egaa mootummaan isaa attamitti dhaabachuu danda'a ree?
²⁷ Yoo ani humna Bi'el Zebuliin hafuurota hamoota baase, ijoolleen keessan immoo humna eenyuutiin isaan baasu? Kanaatis ijoolleedhumti keessan isinitti in farachiisu.
²⁸ Ani garuu hafuura Waaqayyootiin hafuurota hamoota kanan baasu erga ta'ee, mootummaan Waaqayyoo isin irratti dhufeera.
²⁹ "Yookiis namicha jabaa sana duraan dursee yoo hidhe malee, attamitti namni mana nama jabaa tokkoo lixee mi'a isaa saamuu danda'a ree? Erga isa hidhee garuu dhuguma mana isaa akka jirutti saamuu in danda'a.
³⁰ Eenyu illee gara koo yoo ta'uu dhaabaate mormituu koo ti, akkasumas na gargaaree kan walitti hin qabne, in bittimsa.
³¹ Kanaafis ani isinittan hima, cubbuun kam illee arrabsoonis namootaaf in dhiifama; arrabsoon hafuura qulqulluu irratti ka'u garuu hin dhiifamu.
³² Eenyu illee ilma namaatiin mormee waa isa irratti yoo dubbate, dhiifama in argata; eenyu illee hafuura qulqulluudhaan mormee isa irratti yoo dubbate garuu, bara kanatti bara dhufuttis dhiifama hin argatu isaaniin jedhe.

 …  
³³ Yesus itti fufee, "Muka gaarii qabaadhaa, iji isaas gaarii in ta'a; yookii immoo muka gadhee qabaadhaa, iji isaas gadhee in ta'a; mukti ija isaatiin in beekama.
³⁴ Isin ijoollee mar'ataa! Ofii keessanii hamoota erga taatanii, attamitti gaarii dubbachuu dandeessu? Waan garaan namaa keessa guute afaan dubbata.
³⁵ Namni gaariin gaarummaa garaa isaa keessaa waan gaarii in baasa; namni hamaanis hammina garaa isaa keessaa waan hamaa in baasa.
³⁶ Ani isinittan hima, namoonni dubbii yaada malee afaan isaanii keessaa ba'e hundumaatti gaafatamanii'; guyyaa firdiitti deebii deebisuuf jiru.
³⁷ Dubbii kee hundumaan siif in faradama, dubbii kee hundumaanis sitti in faradama" jedhe.

 …  
³⁸ Yommus barsiisota seeraa fi Fariisota keessaa jarri tokko Yesusiin, "Yaa barsiisaa! Milikkita akka ati nu argisiiftu barbaanna" jedhan.
³⁹ Inni garuu deebisee, "Dhaloonni hamaanii fi garagaggalaan milikkita in barbaada; garuu milikkita Yoonaas raajichaa irraa kan hafe milikkinni tokko illee hin kennamuuf.
⁴⁰ Akkuma Yoonaas garaa qurxummii guddichaa keessa guyyaa sadii fi halkan sadii ture, ilmi namaas akkasuma guyyaa sadii fi halkan sadii garaa lafaa keessa turuuf jira.
⁴¹ Namoonni Nanawwee guyyaa firdiitti dhaloota si'anaa wajjin ka'anii in dhi'aatu, ittis in farachiisu. Isaan lallaba Yoonaas dhaga'anii yaada garaa isaanii geddarataniiru; amma garuu, kunoo, inni Yoonaas irra caalu as jira.
⁴² Mootuun biyya gara mirgaa guyyaa firdiitti dhaloota si'anaa kanaa wajjin kaatee in mul'atti, ittis in farachiifti. Isheen ogummaa Solomoon dhaggeeffachuudhaaf biyya fagoodhaa dhufteetti; amma garuu, kunoo, inni Solomoon irra caalu as jira" jedhe.

 …  
⁴³Yesus, "Hafuurri hamaan nama keessaa yommuu ba'u, iddoo itti aara galfatu barbaaduuf lafa bishaan hin jirre keessa in deddeebi'a; garuu tokko illee hin argatu.
⁴⁴ Kana booddees, Mana koo isa ani keessaa ba'ettan deebi'ee gala' jedha. Yommuu deebi'ee dhufus, manichi duwwaa isaa haramee, qopheeffamee in argata.
⁴⁵ Ergasii dhaqee hafuurota torba isa irra kan hammaatan of duukaa in fida; isaanis manichatti galanii keessa taa'u. Jireenyi namicha sanaa inni gara booddee isa duraa irra kan itti hammaatu ta'a; kan dhaloota hamaa kanaas akkasuma in ta'a" jedhe.

 …  
⁴⁶ Utuu Yesus namootaa wajjin dubbachaa jiruu, kunoo, haati isaa, obboloonni isaas isaa wajjin dubbachuu barbaadanii dhufanii, ala in dhaabatu turan.
⁴⁷ Yommus namni tokko, "Ilaa! Haati kee fi obboloonni kee ala dhaabatanii jiru, sii wajjin dubbachuu barbaadus" ittiin jedhe.
⁴⁸ Yesus garuu deebisee namicha isatti himeen, "Haati koo eenyu? Obboloonni koos eenyufa'i?" jedhe.
⁴⁹ Harka isaas gara bartoota isaatiitti qabee, "Kunoo ti haati koo, obboloonni koos!
⁵⁰ Jaalala abbaa koo isa waaqa irraa kan godhu eenyu iyyuu, obboleessa koo ti, obboleettii koo ti, haadha koo tis" jedhe.

Mat. 13
¯¯¯¯¯¯¯¯¯¯
¹ Guyyaadhuma sanas Yesus manaa ba'ee ciisa bishaanii bira taa'e.
² Tuuti sonaan guddaan isa biratti walitti qabamnaan, bidiruu tokko yaabbatee barsiisuudhaaf taa'e; namoonni hundinuu immoo qarqara ciisa bishaanichaa in dhaabatu turan.
³ Yesus fakkeenya garaa garaatiin waan baay'ee isaanitti himuutti ka'e; "Kunoo, namichi tokko sanyii facaasuudhaaf ba'e.
⁴ Inni utuu facaasuu kaan karaa bukkee bu'an, simbirroonni immoo dhufanii funaananii nyaatan.
⁵ Kaan immoo lafa dhagaa, lafa biyyoo baay'ee hin qabne irra bu'an; lafti isaan irra bu'anis biyyoo gad fagoo waan hin qabneef dafanii biqilan.
⁶ Yommuu aduun itti baate garuu in coollagan; hidda gad fagoo waan hin godhatiniifis in gogan.
⁷ Kaan qoraattii keessa bu'an; qoraattonnis guddatanii isaan hudhan.
⁸ Kaan garuu biyyoo gaarii irra bu'anii ija godhatan, iji isaaniis kaan dachaa dhibba, kaan dachaa jaatama, kaanis dachaa soddoma ta'e.
⁹ Namni gurra qabu haa dhaggeeffatu!" jedhe.

 …  
¹⁰ Ergasii bartoonni Yesusitti dhi'aatanii, "Maaliif fakkeenyaan isaanitti dubbatta?" jedhanii isa gaafatan.
¹¹ Yesus immoo deebisee, "Dhoksaa mootummaa waaqaa beekuun isiniif kennameera; isaaniif garuu hin kennamne.
¹² Isa fudhatee, waa qabuuf, hamma isa irraa hafutti itti dabalamee in kennamaaf, kan hin qabne garuu, innumti inni qabu iyyuu isa duraa in fudhatama.
¹³ Isaan utuma ilaalanii hin argan, utuma dhaggeeffatanii hin dhaga'an, hin hubatanis; kanaafan fakkeenyaan isaanitti dubbadha.
¹⁴ Egaa raajiin, Isaayaas dubbate isaanitti raawwatameera;inni, 'Dhaga'uu in dhageessu garuu hin hubattan; ilaaluu in ilaaltu,garuu hin argitan.
¹⁵ Yaadni garaa saba kanaa hadoodeera'o; gurra isaanii cuqqaalaniiru,ija isaaniis dununfachiisaniiru. Silaa'oo, ija isaaniitiin in argu,gurra isaaniitiinis in dhaga'u turan; yaada garaa isaaniitiinis in hubatu,gara koottis in deebi'u turan, anis isaan nan fayyisan ture' jedha ture.
¹⁶ "Iji keessan garuu waan arganiif, gurri keessanis waan dhaga'aniif ayyaantuu dha.
¹⁷ Raajonni baay'eenii fi warri jireenya qajeeltoo jiraatan isa isin argitan kana arguu akka 'kajeelan, akka hin argin hafanis, waan isin dhageessanis dhaga'uu akka kajeelan, akka hin dhaga'in hafanis dhuguman isinitti hima" ittiin jedhe.

 …  
¹⁸ Yesus itti fufee, "Egaa fakkeenyi namicha sanyii facaasuu maalitti akka hiikamu dhaggeeffadhaa.
¹⁹ Akkuma sanyiin karaa bukkeetti facaafame ta'e, eenyu illee dubbii mootummichaa dhaga'ee yoo hubachuu dhaabaate, inni hamaan dhufee dubbicha isa garaa isaa keessatti facaafame in butata.
²⁰ Akkuma sanyiin lafa dhagaa keessatti facaafame ta'e, akkasuma namni dubbicha dhaga'ee achumaan gammachuudhaan in fudhata.
²¹ Inni yeroodhaaf malee hundee hin qabu; sababii dubbichaatiif rakkinni yookiis ari'atamuun yommuu ka'u achumaan in gufata.
²² Akkuma sanyiin qoraattii keessa bu'e ta'e, akkasuma namni dubbicha in dhaga'a; kana booddees yaaddoon biyya lafaa; gowwoomsaan soorumaa dubbicha in hudha, ija utuu hin godhatinis in hafa.
²³ Akkuma sanyiin lafa gaariitti facaafame ta'e immoo, akkasuma namni dubbicha in dhaga'a in hubatas; ija godhatees, inni tokko dhibba, inni tokko jaatama inni kaanis soddoma in baata" jedhe

 …  
²⁴ Yesus ammoo fakkeenya biraa tokko isaanitti hime, "Mootummaan waaqaa nama sanyii gaarii qotiisa isaatti facaafatetti in fakkeeffama.
²⁵ Yeroo namni rafuttis diinni namichaa dhufee, inkirdaada qamadii keessa facaasee sokke.
²⁶ Midhaanichi guddatee ija erga godhatee booddee inkirdaadichis immoo mul'ate.
²⁷ Kana irratti hojjetoonni abbaa warraatti dhi'aatanii, 'Gooftaa, sanyii gaarii qotiisa keetti facaafte mitii? Inkirdaada immoo eessaa godhate ree?' jedhaniin.
²⁸ Inni immoo, 'Nama diina koo ta'etu kana godhe jedhee isaaniif in deebise; yommus hojjetoonni, 'Nuyi dhaqnee isa akka aramnu barbaaddaa ree jedhaniin.
²⁹ Abbaan qotiisichaa garuu, 'Lakkii inkirdaada utuu aramtanii isaa wajjin qamadii akka hin buqqifnetti, dhiisaa!
³⁰ Hamma yeroo midhaan sassaabamutti lachuu walumaa wajjin haa guddatan. Yeroo midhaan sassaabamutti warri sassaaban, dura inkirdaadicha bubuqqisanii akka gubamuuf bissii bissiitti akka hidhaniif, qamadicha garuu gombisaa kootti akka anaaf sassabaniif ittan hiimadha 'jedhee isaaniif deebise" jedhe.

 …  
³¹ Yesus itti fufee fakkeenya kan biraa tokko isaanitti hime; "Mootummaan waaqaa ija sanaaficaa namni fuudhee qotiisa isaa keessa facaase fakkaata.
³² Iji isaa sanyii hundumaa irra xinnayyoo dha, yommuu guddatu garuu biqila hundumaa irra caalee mukas ta'e, simbirroonni dhufanii damee isaa irratti mann'ee in ijaarratu" jedhe.
³³ Yesus ammas "Mootummaan waaqaa raacitii dubartiin fuutee daakuu safartuu sadiin maktee, raacitichis hunduma isaa bukeessu fakkaata" jedhee fakkeenya kan biraa tokko isaanitti in dubbate.

 …  
³⁴ Yesus kana hundumaa fakkeenyaan namoota sanatti dubbate; fakkeenya malees waan tokko isaanitti hindubbanne.
³⁵ Kanaan raajichaan inni,"Fakkeenyaanan afaan saaqqadha, uumamuu biyya lafaatii jalqabee isadhokatee tures nan beeksisa" jedhamee dubbatame in raawwatame.

 …  
³⁶ Yesus kana booddee namoota sana gad dhiisee manatti ol lixe; yommus bartoonni isaa itti dhi'aatanii, "Fakkeenya inkirdaada qotiisicha keessaa nuuf hiiki!" jedhaniin.
³⁷ Yesus immoo deebisee, "Inni sanyii gaarii facaasu ilma namaati;
³⁸ qotiisichi biyya lafaa ti; sanyiin gaariin ilmaan mootummaa ti; inkirdaadis ilmaan isa hamaa ti.
³⁹ Diinichi inkirdaada facaase Seexana; yeroon itti midhaan sassaabamu dhuma biyya lafaa ti; warri midhaan sassaabanis ergamoota Waaqayyoo ti.
⁴⁰ Akkuma inkirdaadi walitti qabamee ibiddaan gubamu, dhuma biyya lafaattis immoo akkasuma in ta'a.
⁴¹ Ilmi namaa ergamoota isaa in erga; isaanis karaa Waaqayyoo irraa waan nama gufachiisu hundumaa, warra hamaa hojjetan hundumaas mootummaa isaa keessaa walitti in qabu,
⁴² boolla ibiddaattis isaan in darbatu. Achitti boo'ichii fi ilkaan qaruun isaan irra in ga'a.
⁴³ Egaa warri qajeeltonni mootummaa abbaa isaanii keessatti akka biiftuu in ifu; namni gurra qabu haa dhaggeeffatu!" jedheen.

 …  
⁴⁴ Yommus Yesus, "Mootummaan waaqaa qabeenya lafa qotiisaa keessa dhokfame fakkaata; namni tokko qabeenya kana argee deebisee erga dhoksee booddee, gammachuu irraa kan ka'e dhaqee waan qabu hundumaa gurguree lafa qotiisaa sana bitate.
⁴⁵ "Mootummaan waaqaa ammas naggaadee callee babba'eessa barbaadu fakkaata.
⁴⁶ Naggaadichi callee gati-jabeessa argannaan, dhaqee waan qabu hundumaa gurguree callee sana bitate" jedhe.

 …  
⁴⁷ Yesus itti fufee, "Mootummaan waaqaa ammas kiyyoo galaanatti darbatamee akaakuu qurxummii hundumaa walitti qabe fakkaata.
⁴⁸ Kiyyichis guunnaan, qurxummi-qabduun gara qarqara bishaaniitti isa harkisanii, taa'anii qurxummii isa gaggaarii qodaa isaaniitti naqanii, isa gaggadhee immoo gaggatan.
⁴⁹ Yeroo dhuma biyya lafaattis akkasuma in ta'a; ergamoonni Waaqayyoo ba'anii warra hamoota warra qajeelotattii gargar in baasu.
⁵⁰ Warra hamoota boolla ibiddaatti in darbatu; achitti boo'ichii fi ilkaan qaruun isaan irra in ga'a" jedhe.

 …  
⁵¹ Kana booddee Yesus, "Kana hundumaa hubattaniittuu ree?" jedhee isaan gaafate; isaan immoo deebisanii, "Eyyee" jedhaniin.
⁵² Inni garuu, "Kanaaf barsiisaan seera durii mootummaa waaqaatiif bartuu ta'ee qopheeffame hundinuu, abbaa manaa isa mana mi'a isaatii keessaa waan haaraa fi waan moofaa gad baasu fakkaata" jedhe.

 …  
⁵³ Yesus fakkeenya kana hundumaa isaanitti himee erga raawwatee, iddoo sana dhiisee in adeeme.
⁵⁴ Gara mandara kutaa biyya itti dhalatee dhaqee, mana sagadaa isaanii keessatti isaan barsiise. Warri isa dhaga'an immoo raajeffatanii, "Ogummaan akkasii hojiin aangoo kun hundinuus eessaa dhufeef?
⁵⁵ Kun ilma isa muka sooftichaa mitii? Haati isaas Maariyaam jedhamtee waamamti mitii ree? Yaaqoobii fi Yoseef, Simoonii fi Yihudaan obbolaa isaa ti mitii?
⁵⁶ Obboleettonni isaas hundinuu as nu bira jiru mitii ree? Egaa wanti kun hundinuu eessaa dhufeef?" jedhan.
⁵⁷ Isaan kanaaf isa maman; Yesus garuu, "Raajiin iddoo biraatti malee, biyya isaatti, mana ofii isaattis ulfina hin argatu" isaaniin jedhe.
⁵⁸ Sababii amanti-dhabina isaaniitiif hojii aangoo baay'isee achitti hin hojjenne.

Mat. 14
¯¯¯¯¯¯¯¯¯¯
¹ Yeroo sanatti Herodis abbaan biyyaa oduu Yesus dhaga'ee,
² hojjetoota isaatiin immoo, "Kun Yohannis cuuphaa dha, isatu du'aa kaafame; kanaaf hojiin aangoo kun hundinuu isaan hojjetamaa jiru" jedhe.
³ Herodis waa'ee Herodiyaas haadha manaa obboleessa isaa Filiphosiif jedhee, Yohannisin qabsiisee fuuncaadhaan hiisisee, mana hidhaatti galchisiisee ture.
⁴ Yohannis yommus Herodisiin, "Ati ishee fuudhuun kee seera miti" in jedha ture.
⁵ Inni Yohannisin ajjeesisuu barbaadee ture, garuu namoota warra Yohannisin akka raajiitti ilaalan sodaate.
⁶ Guyyaan seenaa dhaloota Herodis geenyaan, intalli Herodiyaas keessummoota sana duratti sirbitee Herodisin gammachiifte.
⁷ Kana irratti inni waanuma isheen gaafatte isheedhaaf kennuudhaaf kakaadhaan abdachiise.
⁸ Intalattiin immoo haadha isheetiin gorfamtee, "Asitti mataa Yohannis cuuphaa gabateetti anaaf kenni" jette.
⁹ Mootichi yommus in gadde, garuu sababii kakaa isaatiif, keessummoota isaatiifis jedhee akka inni isheedhaaf kennamu in abboome.
¹⁰ Itti ergees, mana hidhaa keessatti mataa Yohannis mormatti irraa kuchisiise.
¹¹ Mataan isaa sun gabateetti fidamee intalattiidhaaf in kenname; isheen immoo haadha isheetti in geessite.
¹² Yommus bartoonni Yohannis dhufanii reeffa isaa fuudhanii awwaalan; dhaqaniis Yesusitti in himan.

 …  
¹³ Yesus kana yommuu dhaga'e kophaa isaa bidiruudhaan achii ka'ee gara iddoo qoofniitti sokke; tuuti sun immoo adeemuu isaa dhaga'anii mandarootaa miillaan isa duukaa bu'an.
¹⁴ Yesus qarqara bishaaniitti Yommuu bu'e tuuta gobbuu argee, isaaniif oo'ee, dhukkubsatoota isaaniis in fayyise.
¹⁵ Yeroo, galgalaa'e immoo bartoonni gara isaa dhufanii, "Kun lafa onaa dha, guyyichis sokkeera; egaa, tuuti kun, gara gandeenii dhaqanii nyaata ofii isaaniitiif haa bitataniif gad isaan dhiisi!" jedhan.
¹⁶ Yesus immoo, "Dhaquu isaan hin barbaachisu, ofii keessanii, waan isaan nyaatan kennaaf!" isaaniin jedhe.
¹⁷ Isaan garuu deebisanii, "Nuyi buddeena shanii fi qurxummii lama duwwaa asii qabna" jedhaniin.
¹⁸ Inni immoo, "As gara kootti fidaa!" jedhe.
¹⁹ Kana booddee marguma sana irra akka taa'aniif tuuta sana abboomee, buddeenan shananii fi qurxummii lamaan fuudhee, gara waaqaatti ol ilaalee, eebbisee, "cabsees, buddeenan sana bartoota isaatti kekkenne; bartoonni immoo, tuuta sanaaf in dhi'eessan.
²⁰ Isaan hundumtinuu nyaatanii in quufan; ergasii bartoonni hurraa irraa hafe gundoo kudha lama guutuu fuudhan.
²¹ Warri nyaatanis dubartootaa fi ijool¹ee malee dhiirri akka kuma shanii turan.

 …  
²² Yesus hamma ofii isaatii tuuta sana gad dhiisutti, bidiruu yaabbatanii isa dura gamatti akka ce'aniif bartoota isaa in giddisiise.
²³ Tuuta sana erga gad-dhiisee booddees, kophaa isaatti kadhachuudhaaf gara gaaraatti ol ba'e; yommuu galgalaa'es kophaa isaa achi ture.
²⁴ Bidirichi garuu yeroo kana qarqara irraa baay'ee fagaate; sababii qilleensi fuula duraan itti qilleensa'uufis dha'aa bishaaniitiin asii fi achi daddarbatamaa ture.
²⁵ Halkan keessaa gara iyya indaanqoo isa lammaffaattis Yesus bishaan gubbaa adeemaa gara isaanii dhufe.
²⁶ Bartoonni garuu bishaan irra utuu inni adeemuu arganii baay'ee na'anii, "Innoo ekeraa dha" jechaa, sodaachuu isaanii irraa kan ka'e iyyan.
²⁷ Yesus immoo achumaan isaanitti dubbatee, "Jabaadhaa, innoo anaa, hin sodaatinaa!" jedhe.
²⁸ Phexros deebisee, "Gooftaa! Si erga ta'ee, bishaan irra gara kee akkan dhufu na abboomi!" jedheen.
²⁹ Inni immoo, "Kottu!" jedhe; yommus . Phexros bidiricha keessaa ba'ee bishaan gubbaa gara Yesusitti adeemuutti ka'e.
³⁰ Qilleensi jabaan sun yeroo isatti dhaga'ame garuu in sodaate; gad liqimfamuu jalqabnaanis iyyee, "Gooftaa! Na oolch!" jedhe.
³¹ Yesus achumaan harka isaa hiixatee isa qabee,"Yaa namicha amantii hir'uu! Maaliif mamte?" jedheen.
³² Yeroo isaan bidiruu yaabbatanitti qilleensichi in dhaabate.
³³ Kana irratti warri bidiricha keessaa Yesusiif sagadanii, "Ati dhuguma ilma Waaqayyoo ti!" jedhaniin.

 …  
³⁴ Yommuu ce'anis bakkee Genesaarexitti lafatti ba'an.
³⁵ Namoonni iddoo, sanaa immoo isa ta'uu baranii, naanna'aa sana humdumaatti erganii, wara dhukkubsachaa turan hundumaa gara isaatti fidan.
³⁶ Warri dhukkubsatan kun shaashara wayyaa isaatii duwwaa illee akka tuqaniif isa in kadhatu turan; hammi shaashara wayyaa isaa tuqan hundinuus in fayyan.

Mat. 15
¯¯¯¯¯¯¯¯¯¯
¹ Ergasii Fariisonnii fi barsiisonni seeraa Yerusaalemii gara Yesus dhufanii,
² "Bartoonni kee maaliif seera muka abbaa keenyaa irra daddarbu? Isaanoo buddeena nyaachuu isaanii dura harka dhiqachuudhaan of hin qulleessan" jedhaniin.
³ Yesus deebisee, isinoo seera muka abbaa keessaniitiif jettanii, maaliif abboommii Waaqayyoo irra daddarbitu?
⁴ Waaqayyo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaa fi haadha isaa irratti hamaa kan dubbatu dhugumaan haa ajjeefamu!' jedheera.
⁵ Isin garuu, 'Namni abbaa isaa fi haadha isaa gargaaruuf ture tokko isaaniin" wanti na biraa isiniif kennamuuf malee, amma Waaqayyoof kenname yoo jedhe;
⁶ egaa abbaa isaaf yookiis haadha isaaf ulfina kennuu isa hin barbaachisu jettu. Akkasitti seera muka abbaa keessaniitiif jettanii dubbii Waaqayyoo busheessitu.
⁷ Isin of hin arginee nana! Isaayaas waa'ee keessaniif raajii isaa keessatti,
⁸'Sabni kun afaan isaatiin ulfinaa naaf kenna,garaan isaa garuu baay'ee anattii fagoo dha;
⁹ ana waaqessuun isaanii akkasumaan, abboommii namaa akka seera Waaqayyootti barsiisu isa jedhe ba'eessa dubbate" jedhe.

 …  
¹⁰ Yesus namoota ofitti waamee, "Dubbii koo dhaga'aa hubadhaas!
¹¹ Wanti afaan namaa lixu, xuraa'aa nama hin godhu; wanti afaan namaa keessaa ba'u garuu xuraa'aa nama godha" isaaniin jedhe.
¹² Yommus bartoonni gara isaa dhufanii,"Warri Fariisotaa dubbii ati jette yommuu dhaga'an gufachuu isaanii beekteettaa?" ittiin jedhan.
¹³ Yesus immoo deebisee, "Biqiltuun abbaan koo inni waaqa irraa hin dhaabin hundinuu in buqqa'a.
¹⁴ Waa'ee isaanii dhiisaa! Isaan jaamota, jaamota akka isaaniis karaa in argisiisu; namni jaamaan jaamaa akka isaatii karaa yoo argisiise, lachuu wal-fudhatanii boolla keessa in bu'u" jedhe.
¹⁵ Phexros garuu deebisee, "Fakkeenyicha nuuf hiiki!" jedheen.
¹⁶ Yesus immoo deebisee "Isinumtuu hamma ammaatti hin hubatin jirtuu?
¹⁷ Wanti afaaniin lixu hundinuu, mar'umaanitti darbee bakkeetti akka ba'u hin qalbifattanii ree?
¹⁸ Dubbiin afaan keessaa ba'u garuu, yaada garaa namaa keessaa dhufa; isatu xuraa'aa nama godha.
¹⁹ Wanti hamaan hundinuu yaada garaa keessaa ba'awo, isaanis, nama ajjeechaa, ejjummaa, halalummaa, hanna, sobaan dhugaa ba'uu, nama salphisuus.
²⁰ Isaan kanatu xuraa'aa nama godha malee, harka dhiqachuudhaan utuu of hin qulleessin nyaachuun xuraa'aa nama hin godhu" jedheen.

 …  
²¹ Yesus achii adeemee gara kutaa biyya Xiiroosii fi Sidoonitti sokke.
²² Kunoo, dubartiin Kana'aan tokko naanna'aa biyya sanaatii dhuftee sagalee guddaadhaan, "Ilma Daawit, gooftaa koo! Intalli koo hafuura hamaadhaan qabamtee jirti, anaaf maari!" jette.
²³ Yesus garuu sagalee tokko iyyuu isheef hin deebifne. Bartoonni isaa yommus gara isaa dhufanii, "Ishee nu booddeedhaa iyyaa adeemtu kana, waan isheen barbaaddu godhiifii of biraa deebisi!" jedhaniin.
²⁴ Inni immoo deebisee, "Ani warra akka hoolotaa karaa irraa goranii mana Israa'elii badan duwwaaf malee hin ergamne" jedheen.
²⁵ Dubartittiin garuu dhuftee miilla Yesusitti kuftee, "Yaa gooftaa na gargaari!" jetteen.
²⁶ Yesus yommus deebisee, "Buddeena ijoollotaa fuudhanii sarootaa darbachuun ba'eessa miti" jedheen.
²⁷ lsheen, "Eyyee, yaa gooftaa, haa ta'u iyyuu malee, saroonnis maaddii gooftota isaanii irraa isa harca'u in nyaatu" jette.
²⁸ Kana irratti Yesus, "Dubartii nana! Amantiin kee guddaa dha, akkuma ati barbaadde siif haa ta'u!" jedhee deebiseef; intalli ishees si'uma sana fayyite.

 …  
²⁹ Ergasii Yesus achii adeemee, ciisa bishaan Galiilaa bira dhufee, gaara tokkotti ol ba'ee achi in taa'e.
³⁰ Tuuti sonaan baay'een immoo warra hokkolan, warra jaaman, warra kottaa'an, warra arraba didaa akkasumas kan biraa baay'ee fidanii dhufanii, miilla Yesus jala kaa'an; yommus inni isaan in fayyise.
³¹ Tuuti sun immoo, warri arraba didaa akka dubbatan, warri kottaa'an akka fayyan, warri hokkolan akka asii fi achi adeeman, warri jaaman akka argan hubatee in raajeffate; Waaqayyo gooftaa Israa'eliif immoo hooqubaa dhi'eesse.

 …  
³² Yesus garuu bartoota isaa ofitti waamee, "Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a; egaa ani akka isaan karaatti hin kukkufnetti, akkuma beela'aa jiranitti gad isaan dhiisuu hin barbaadu" isaaniin jedhe.
³³ Kana irratti bartoonni isaa, "As lafa onaa kanatti buddeena tuuta guddaa kana quufsu eessaa arganna ree?" jedhaniin.
³⁴ Yesus immoo, "Buddeena meeqa qabdu?" jedhee isaan gaafannaan, isaan immoo, "Buddeena torbaa fi qurxummii xixinnoo muraasa qabna" jedhaniin.
³⁵ Yommus inni lafuma sana akka tattaa'aniif namoota abboome.
³⁶ Buddeenan torbanii fi qurxummiiwwan sana fuudhee, Waaqayyoof galata galchee, caccabsee bartootatti kekkenne; bartoonnis tuuta sanaaf in dhi'eessan.
³⁷ Hundumti isaaniis nyaatanii quufan; hurraa irraa hafes gundoo gurguddaa torba guutanii fuudhan.
³⁸ Warri buddeenicha nyaatan dubartootaa fi ijoollota malee dhiirota kuma afur turan.
³⁹ Ergasii Yesus tuuta sana gad dhiisee, bidiruu yaabbatee gara kutaa biyya Magadaan jedhamuu dhaqe.

Mat. 16
¯¯¯¯¯¯¯¯¯¯
¹ Warri Fariisotaa fi warri Saaduqootaa dhufanii Yesusin qoruudhaaf, akka inni milikkita waaqa irraa isaan argisiisuuf gaafatan.
² Inni immoo deebisee, "[Yeroo galgalaa'u, 'Waaqni diimateera, kanaaf bor bokkaan hin roobu,
³ ganama immoo, 'Boruun diimatee duumessi irra buufateera, kanaaf har'a in rooba' in jettu. Egaa bifa waaqaa ilaaltanii waan ta'u himuu beektu, milikkita yeroo kanaa immoo hubachuu hin dandeessan.]
⁴ Dhaloonni hamaan garagaggalaanis milikkita in barbaada; garuu milikkita Yoonaas irraa kan hafe milikkinni tokko illee hin kennamuuf' isaaniin jedhe. Kana booddee achumatti isaan dhiisee adeeme.

 …  
⁵ Bartoonni yeroo bishaanicha gamatti ce'anitti, buddeena tokko illee fudhachuu irraanfatan.
⁶ Yesus immoo, "Ilaalladhaa! Raacitii warra Fariisotaa fi, warra Saduqootaa irraas of eeggadhaa!" isaaniin jedhe.
⁷ Yommus isaan walii isaanii gidduutti dudubbatanii, " Isa nuyi buddeena hin fudhatiniif akkas jedha" jedhan.
⁸ Yesus garuu kana baree, "Yaa warra amantii hir'uu! Maaliif waa'ee buddeena dhabuu keessaniitti hiiktanii walii keessan gidduutti dudubbattu?
⁹ Isin amma iyyuu yaadatti hin fudhattanii? Buddeenan shanan namoota kuma shaniif kennaman, hurraa gundoo meeqas akka walitti qabdan hin yaadattanii ree?
¹⁰ Yookiis buddeenan torban namoota kuma afuriif kennaman, gundoo meeqas walitti qabdan?
¹¹ Attamittis waa'ee buddeenaaf akka ani isinitti hin dubbatin yaadatti fudhachuu dadhabdan ree? Anoo raacitii warra Fariisotaa fi Saduqootaattii of eeggadhaan jedhe" isaaniin jedhe.
¹² Ergasii isaan, waa'ee raacitii buddeenaa utuu hin ta'in, barsiisa warra Fariisotaa fi Saduqootaattii akka of eeggatan jechuu isaa akka ta'e hubatan.

 …  
¹³ Yesus gara naanna'aa mandara Qiisaariyaa Filiphos yommuu dhaqe, "Namoonni ilma namaatiin eenyu jedhu?" jedhee bartoota isaa gaafate.
¹⁴ Isaan yommus deebisanii, "Kaan 'Inni Yohannis cuuphaa dha' jedhu, kaan inni Eliyaas', kaanis inni Ermiyaas yookiis raajota keessaa tokko jedhu" jedhan.
¹⁵ Yesus immoo, "Isinoo, eenyu anaan jettu?" jedhee isaan gaafate.
¹⁶ Simoon Phexros deebisee, "Ati Masiihicha, ilma Waaqayyoo jiraataa ti" jedhe.
¹⁷ Kana irratti Yesus deebisee, "Yaa Simoon ilma Yoonaa, ati kan ayyaanomtee dha! Kana abbaa koo isa Waaqa irra jirutu sitti mul'ise malee, yaadni nama foonii sitti hin mul'ifne.
¹⁸ Anis sittan hima, akkuma Phexros jechuun dhagaa jechuu ta'e, ati dhagaadha; anis dhagaa hin sochoone kana irratti waldaa koo nan ijaara, gooftummaan du'aas matumaa waldicha irratti humna hin godhatu hin mo'us.
¹⁹ Banaa mootummaa waaqaa siifan kenna; waanumti ati lafa irratti hiite, waaqa irratti hidhamaa in ta'a; waanumti ati lafa irratti hiikte immoo waaqa irrattis hiikamaa in ta'a" jedhe.
²⁰ Yommusumas Masiihicha ta'uu isaa nama tokkotti iyyuu akka isaan hin himneef, bartoota isaa cimsee abboome.

 …  
²¹ Yeroo sanaa jalqabee Yesus gara Yerusaalem akka dhaqan harka maanguddootaatiin, harka luboota warra angafootaa fi barsiisota seeraatiin guddaa dhiphachuun, ajjefamuun, guyyaa sadaffattis du'aa ka'uun akka isa irra jiru bartoota isaatti mul'isuutti ka'e.
²² Phexros immoo gara bukkeetti isa qabee, "Waaqayyo si haa oolchu! "Kun si irratti dhufuun hin ta'uuf" jedhee isa gorsuutti ka'e.
²³ Inni garuu garagalee Phexrosiin, "Na duraa turi Seexana nana! Ati gufuu anatti taate, ati kan namootaa malee kan Waaqayyoo hin yaaddu" jedhe.
²⁴ Ergasii Yesus bartoota isaatiin, namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra ka'aate, ana duukaas haa bu'u.
²⁵ Namni jireenya isaa oolfachuu yoo barbaade, jireenyi isaa duraa in fudhatama; namni anaaf jedhee jireenya isaa kennu immoo, isa in argata.
²⁶ Namni biyya lafaa guutummaatti yoo buufate, lubbuu isaa garuu yoo dhabe, bu'aan isaa maali ree? Yookiis namni gatii lubbuu isaa maal kennuu danda'a ree?
²⁷ Ilmi namaa ulfina abbaa isaatiin ergamoota isaa wajjin dhufuuf jira; yommus adduma addaan akka hojii isaatiitti gatii isaa in kennaaf.
²⁸ Dhuguman isiniin jedha, namoota as dhaabatanii jiran keessaa, kaan utuu hin du'in, ilmi namaa mootummaa isaatiin dhufuu isaa arguuf jiru" jedhe.

Mat. 17
¯¯¯¯¯¯¯¯¯¯
¹ Guyyaa ja'a booddee, Yesus Phexrosii fi Yaaqoobin, Yohannis obboleessa Yaaqoobis fudhatee, ol gara gaara dheeraa tokkotti kophaatti isaan baase.
² Innis bifa ulfina isaatiin isaanitti mul'ate, fuulli isaas akka biiftuu ibse uffanni isaas akka ifaa addaatee balaqqise.
³ Kunoo, Museenii fi Eliyaas achitti isaanitti mul'atanii, isaa wajjin dudubbachaa turan.
⁴ Phexros gidduutti, "Yaa gooftaa! Asitti argamuun keenya attam gaarii dha; fedha kee yoo ta'e asitti godoo sadii, tokko siif, tokko Museedhaaf, tokkoos Eliyaasiif nan ijaara" jedhee Yesustti dubbate.
⁵ Utuu inni kana dubbachaa jiruu, kunoo, duumessi ifa of keessaa qabu tokko isaaniitti uffise. Sagaleenis duumessicha keessaa dubbatee, " Kun Ilma koo isa an jaalladhu, gammachuun koos isatti in raawwatama; isa dhaga'aa!" jedhe.
⁶ Bartoonni immoo sagalee dhaga'anii adda isaanitiin gombifaman, guddaas in sodaatan.
⁷ Yesus garuu isaanitti dhihaatee harkaan isaan qabee, "ka'aa hin sodaatinaa isaaniin jedhe.
⁸ Isaan yammuu ol ilaalan Yesus duwwaa argan malee, nama biraa tokko iyyuu hin argine.
⁹ Isaan gaaricha irraa utuu gad bu`uutti jiranii Yesus, "Ilmi namaa du'ee warra du'an keessaa hamma kaafamutti, mul'ata argitan kana nama tokkotti iyyuu hin himinaa!" jedhee bartoota isaa abboome.
¹⁰ Kana booddee bartoonni, "Egaa maaliif barsiisonni seeraa, 'Eliyaas dura dhufutu ta'a' jedhu?" jedhanii isa gaafatan.
¹¹ Yesus immoo deebisee, "Eliyaas waan hundumaa iddootti deebisuudhaaf dhufuun isaa beekamaa dha.
¹² Ani garuu Eliyaas kanumaan dura iyyuu akka dhufe isinittan hima; namoonni waanuma jaallatan isa irratti hojjetan malee isa hin hubanne; ilmi namaas immoo akkasuma harka isaanitiin dhiphachuuf jira" isaaniin jedhe.
¹³ Yommus bartoonni waa'ee Yohannis cuuphaatiif isaanitti dubbachuu isaa in hubatan.

 …  
¹⁴ Isaan gara tuuta sanatti yammuu deebi`an, namni tokko Yesusitti dhi`aatee jilbeeffate isa kadhatee,
¹⁵ "Yaa gooftaa ilma koo anaaf maari, innoo dhukkuba yeroo yerootti nama kuffisu tokkoon qabamee baayyee dhiphachaa jira; takka takka ibidda keessatti in kufa, takka takkas bishaan keessatti in kufa.
¹⁶ Ani bartoota keetti isa fideera, isaan garuu isa fayyisuu hin dandeenye" jedhe.
¹⁷ Yesus deebisee, "Isin dhaloota hin amannee fi jajal'aa nana, hamma yoomiitti isinii wajjin jiraachuun anaaf ta'a? Hamma yoomiittis ba'aa anatti taatu? Mucicha as naa fidaa!" jedhe.
¹⁸ Yesus hafuuricha hamaa sana ifannaan, inni gurbicha keessaa ba`e; gurbichi immoo si'uma sana fayye.
¹⁹ Bartoonni ergasii kophaatti garaYesus dhufanii, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
²⁰ Yesus immoo deebisee, "Amantiin keessan waan hir'ateef kaa! Anoo dhuguman isiniin jedha, amantii hamma ija sanaaficaa geessu utuu qabaattanii, gaara kanaan, 'Asii ka'ii achi butadhu' in jettu, gaarichis asii ka'ee achi in butata; wanti isiniif hin danda'amnes hin jiru.
²¹ [Inni akkasii kun kadhataan soomuudhaanis malee gonkumaa hin baafamu]" jedheen.

 …  
²² Bartoonni Galiilaatti Yesus biratti walitti qabamnaan Yesus, "Ilmi namaa harka namootaatti dabarfamee in kennama.
²³ Isaan isa in ajjeesu, inni garuu guyyaa sadaffaatti du'aa in kaafama" isaaniin jedhe; kana irratti bartoonni baay'ee in gaddan.

 …  
²⁴ Yesusii fi bartoonni isaa Qifirnaahomitti gallaan, warri gibira mana qulqullummaa fuudhan Phexros bira dhufanii, "Barsiisaan keessan gibira mana qulqullummaa hin baasuu?" jedhanii isa gaafatan.
²⁵ Phexros immoo deebisee, "Lakkii in baasa" jedheen. Phexros gara manaa dhufee utuu inni hin dubbatin, Yesus, "Maal sitti fakkaata yaa Simoon? Mootonni biyya lafaa qaraxa yookiis gibira eenyu irraa fudhatu? Namoota isaanii irraa moo yookiis warra ormaa irraa fudhatu?" jedhee isa gaafate.
²⁶ Phexros deebisee, "Warra ormaa irraa fudhatu" jennaan, Yesus immoo, "Yoos namoonni isaanii hin gaafataman kaa!
²⁷ Haa ta'u iyyuu malee, nuyi gufuu akka isaanitti hin taanetti, gara ciisa bishaanii dhaqiitii hokkoo ittiin qurxummii qaban bishaanichatti darbadhu; qurxummii isa dura ba'u fuutee, afaan isaa yoo bante, horii meetii akka birrii lamaa in argatta. Meeticha kana fuudhiitii anaaf, ofii keetiifis itti kenni!" jedheen.

Mat. 18
¯¯¯¯¯¯¯¯¯¯
¹ Yeroo sanatti bartoonni Yesusitti dhi'aatanii, "Mootummaa waaqaa keessatti hundumaa irra kan caalu eenyu?" jedhaniin.
² Yommus inni mucaa tokko gara isaatti waamee isaan gidduu dhaabachiisee,
³ "Ani dhuguman isinitti hima, deebitanii akka mucoolii yoo ta'uu dhaabaattan, mootummaa waaqaatti matumaa hin galtan.
⁴ Eenyu illee akka mucaa kanaatti yoo gad of deebise, mootummaa waaqaatti hundumaa irra kan caalu isa.
⁵ Eenyu illees mucaa akkasii tokko maqaa kootiin kan simu ana sima" jedhe.

 …  
⁶ Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee tuujjuba galaanaa keessatti liqimsiifamuu isaaf wayya ture.
⁷ Gufannaan waan dhufuuf biyya lafaatiif wayyoo! Gufannaan dhufuun irra jira'o; garuu nama gufannaan karaa isaa dhufu sanaaf wayyoo!
⁸ "Harki kee yookiis miilli kee yoo si gufachiise, of irraa murii gati; harka lama yookiis miilla lama qabaattee ibidda bara baraatti darbatamuu kee mannaa, bu'aan dhagna keetii hir'uu ta'ee, yookiis hokkolaa taatee jireenyatti galuuu siif wayya.
⁹ Iji kee yoo si gufachiise, of-keessaa baasii gati; ija lachuu qabaattee qilillee ibiddaatti darbatamuu kee mannaa, ija tokko qabaattee jireenyatti galuu siif wayya" jedhe.

 …  
¹⁰ Yesus, "Isaan xixinnayyoo kana keessaa tokko illee akka hin tuffanne ilaalladhaa! Ani isinittan hima, waaqa irraa ergamoonni warri isaan eeguudhaaf kennaman guyyaa hundumaa fuula abbaa koo isa waaqa irraa durattiin argamuwo.
¹¹ [Ilmi namaas isa bade oolchuuf dhufe.]
¹² "Namni tokko hoolota dhibba qabaatee tokko keessaa yoo bade, sagaltamii salganuu gaarota irratti dhiisee isa bade sana barbaacha hin dhaquu ree? Maal isinitti fakkaata?
¹³ Ani dhuguman isinitti hima, yoo argate sagaltamii salgan warra takkaa karaa irraa hin badin caalaatti, isatti in gammada.
¹⁴ Akkasumas isaan xixinnayyoo kana keessaa tokko illee baduun jaalala abbaa keessan isa waaqa irraa miti" jedhe.

 …  
¹⁵ Yesus itti fufee, "Obboleessi kee yoo si yakke, dhaqii lafa isin lamaan kophaa jirtanitti balleessaa isaa itti himi! Inni yoo si dhaga'e obboleessa kee deebifatteetta.
¹⁶ Inni yoo si dhaga'uu dhaabaate garuu, dubbiin hundinuu amansiisa dhuga-baatota lamaa yookiis sadiitiin dhaabataa akka ta'utti, nama kan biraa tokko yookiis lama ofii wajjin fudhadhuu dhaqi.
¹⁷ Isaanis yoo dhaga'uu dide waldaatti himi; waldaa iyyuu yoo dhaga'uu dide immoo, sibiratti akka nama hin amaniniif, akka qaraxxuu hin amanamneetti haa lakkaa'amu.
¹⁸ "Ani dhuguman isiniin jedha waanumti isin lafa irratti hiitan, waaqa irrattis hidhamaa in ta'a; waanumti isin lafa irratti hiiktan immoo, waaqa irrattis hiikamaa in ta'a.
¹⁹ "Ammas isiniin nan jedha; isin keessaa namoonni lama biyya lafaa kana irratti waa'ee waan tokkootti walii galanii yoo kadhatan, abbaa koo isa waaqa irraa biraa wanti isaan kadhatan in kennamaaf.
²⁰ Iddoo namoonni lama yookiis sadii maqaa kootiin walitti qabamanitti, ani achitti isaan gidduutti nan argama" jedhe.

 …  
²¹ Ergasii Phexros gara Yesusitti dhi'aatee, "Gooftaa, obboleessi koo si'a meeqa yoo na yakke dhiisuuf? Hamma si'a torbaattii?" jedheen.
²² Yesus deebisee, "Ani hamma si'a torbaatamii torbaatti malee, hamma si'a torbaatti siin hin jedhu" jedheen.

 …  
²³ Yesus itti fufee, "Akkasumas mootummaan waaqaa mootii hojjetoota isaa irraa gatii lakkaa'achuuf murtoo godhetti in fakkeeffama.
²⁴ Yommuu inni lakkaa'achuu jalqabetti immoo, nama inni meetii miliyoonii baayee irraa qabu tokko itti fidan.
²⁵ Namichi waan baasu dhabnaan garuu, gooftaan isaa gatichi haa baafamuuf, inni, haati manaa isaa, ijoolleen isaa, wanti inni qabu hundinuus akka gurguraman abboome.
²⁶ Hojjetaan sun immoo miilla gooftaa isaa jalatti lafa dha'ee, 'Gatii kee hundumaa siifan baasaatii anaaf obsi' jedhee cimsee kadhate.
²⁷ Kana irratti gooftaan isaa hojjetaa isaa sanaaf garaa laafee isa gad dhiise; gatii isa irraa qabus in dhiiseef.
²⁸ "Hojjetaan sun garuu akkuma gad ba'een, hojjetaa dhuma akka isaatii kan gatii akka birrii dhibba tokkoo irraa qabutti ba'ee, morma isaa hudhee qabee, 'Gatiin si irraa qabu anaaf baasi!' jedhe.
²⁹ Hojjetichi akka isaatii sun immoo miilla isaa jalatti kufee, 'Anaaf obsi, gatii kees siifan baasa' jedhee kadhate.
³⁰ Abbaan gatii garuu in dide; hamma namichi gatii isaa baasuufitti, dhaqee mana hidhaatti isa galchisiise.
³¹ Hojjetoonni akka isaatii warri kaan waan ta'e kana yommuu argan baay'ee gaddan; dhaqaniis waan ta'e kana hundumaa gooftaa isaaniitti himan.
³² Kana irratti gooftaan isaa hojjetaa isa duraa sana waamsisee, 'Ati hojjetaa hamaa nana! Ani gatii si irra jiru sana hundumaa waan ati ana kadhatteefan siif dhiise.
³³ Akkuma ani siif oo'e, atis immoo hojjetaa akka keetiitiif oo'uun siif hin ta'u turee ree?' jedheen.
³⁴ Akkasitti gooftaan isaa dheekkamee, hamma inni gatii isa irra jiru hundumaa baasutti, dabarsee warra isa dhiphisanitti kenne.
³⁵ ''Isinis tokkon tokkon keessan garaa keessaniin obboleessa keessaniif yoo dhiisuu dhaabaattan, abbaan koo inni waaqa irraa akkas isin in godha" jedhe.
Mat. 19
¯¯¯¯¯¯¯¯¯¯
¹ Yesus dubbii kana hundumaa dubbatee erga raawwatee, Galiilaadhaa ka'ee gara kutaa biyya Yihudaa isa laga Yordaanos gamaa dhaqe.
² Tuuti sonaan guddaan isa duukaa bu'e, inni immoo warra dhukkubsatan achitti isaan in fayyise.
³ Yommus warri Fariisotaa gara isaa dhufanii isa qoruudhaaf, "Namni tokko sababiidhuma halleen haadha manaa isaa baasuun seeraa?" jedhanii gaafatan.
⁴ Inni garuu deebisee, "Waaqayyo inni jalqabatti isaan uume 'Dhiiraa fi dubartii akka uume hin dubbifnee ree?" jedhe.
⁵ Itti dabalees, "' Sababii kanaaf dhiirri abbaa isaa fi haadha isaa in dhiisa haadha manaa isaattis in maxxana; isaan lachanuus foon tokko in ta'u'.
⁶ Egaa isaan lama miti, foon tokko malee; kanaafis waan Waaqayyo walitti qabsiise, namni gargar hin baas in!" jedhe.
⁷ Fariisonni immoo, ''Yoos Museen, 'Caaffata ittiin ishee baasu kenneefii haa baasu' jedhee maaliif abboome ree?" jedhanii Yesusin gaafatan.  ⁸ Yesus deebisee, "Museen sababii mata-jabina keessaniitiif haadha manaa keessan akka baaftaniif karaa isiniif bane malee, jalqabatti akkas hin turre.
⁹ Ani isinittan hima, yoo isheen ejjite malee, namni haadha manaa isaa baasee kan, biraa fuudhe in ejja" isaaniin jedhe.
¹⁰ Yommus bartoonni isaa, "Seerri abbaa manaa haadha manaa isaatti hidhu akkas yoo ta'e, fuudhuu hin wayyu" ittiin jedhan.
¹¹ Yesus immoo deebisee, "Dubbii kana warra isaaniif kenname duwwaatu mataatti fudhata malee, namni hundinuu danda'ee mataatti hin fudhatu.
¹² Dhalachuu isaaniitii jalqabanii xu'aashii kan ta'an jiru; warri harka namaatti xu'aashii ta'anis jiru; mootummaa waaqaatiif jedhanii warri akka xu'aashii of godhanis jiru. Namni kana mataatti fudhachuu danda'u haa "fudhatu!" isaaniin jedhe.

 …  
¹³ Ergasii Yesus harka isaa irra kaa'ee akka isaaniif kadhatuuf, namoonni mucoolii gara isaatti fidan; bartoonni garuu ifatanii isaan dhowwan.
¹⁴ Yesus immoo, "Lakkisaa mucoolii dhiisaa, gara koo dhufuu isaan hin dhowwinaa! Mootummaan waaqaa warra akkasiitiif in ta'a" jedhe.
¹⁵ Yesus harka isaa mataa mucoolii irra in kaa'e; kana booddee immoo achii in adeeme.

 …  
¹⁶ Kunoo, namni tokko gara Yesus dhufee, "Yaa barsiisa! Jireenya bara baraa qabaachuuf hojii gaariin gochuun anaaf ta'u maal inni?" jedheen.
¹⁷ Yesus immoo, "Waa'ee hojii gaarii maaliif ana gaafatta? Isa tokkicha sanatu gaarii dha; jireenya sanatti galuuu yoo feete garuu, abboommota eegi! ittiin jedhe.
¹⁸ Kana irratti dargaggeessichi, "Abboommota isaan kam?" jedheen. Yesus immoo deebisee '''Hin ajjeesin, hin ejjin, hin hatin, sobaan nama irratti dhugaa hin ba'in!
¹⁹ Abbaa kee fi haadha keef ulfina kenni; namas akka mataa keetiitti jaalladhu!' isa jedhu" jedheen.
²⁰ Dargaggeessichi yommus, "Kana hundumaa raawwadheera; egaa amma maaltu na duraa hir'ate?" jedheen.
²¹ Kana booddee Yesus deebisee, "Raawwattee guutuu ta'uu yoo feete, dhaqi qabeenya kee gurguri, warra deegaadhaaf kenni, waaqa irratti badhaadhummaa in qabaatta! Kottuutii ana duukaa bu'i!" jedheen.
²² Dargaggeessichi qabeenya guddaa qaba waan tureef, dubbii kana yommuu dhaga'e, gaddee achii in adeeme.
²³ Ergasii Yesus bartoota isaatiin, "Ani dhuguman isinitti hima, namni sooressi mootummaa waaqaatti galuun rakkisaa dha.
²⁴ Ammas isinittan hima, sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
²⁵ Bartoonni kana yommuu dhaga'an baay'ee na'anii dinqifatanii, "Egaa eenyutu fayyuu danda'a ree?" jedhan.
²⁶ Yesus immoo gara isaanii ilaalee, "Kun namootaaf hin danda'amu, Waaqayyoof garuu wanti hundinuu in danda'ama" isaaniin jedhe.
²⁷ Phexros kana irratti, "Kunoo nuyi hundumaa dhiifnee si duukaa buune'otii, egaa maal arganna laata ree?" jedheen.
²⁸ Yesus immoo, "Ani dhuguman isinitti hima, biyya lafaa ishee haaraatti ilmi namaa ulfina isaatiin teessoo irra yommuu taa'u, isin warri na duukaa buutan immoo, teessota kudha lamaan irra teessanii, gosa lsraa'el kudha lamaan keessatti firdii in kennitu.
²⁹ Namni maqaa kootiif jedhee manneen yookiis obboloota yookiis obboleettota yookiis abbaa yookis haadha yookis ijoollee yookis araddaa dhiise, dachaa dhibba in fudhata; jireenya bara baraas in argata.
³⁰ Garuu baay'een warra dura jiran keessaa warra hundumaa booddee kan ta'an jiru; warra hundumaa booddee jiran keessaas warra duraa kan ta'an jiru" isaaniin jedhe.

Mat. 20
¯¯¯¯¯¯¯¯¯¯
¹ Yesusis, "Mootummaan waaqaa akka nama araddaa qabu tokkoo ti; namichi iddoo dhaabaa waynii isaatiif hojjetoota qacarachuudhaaf ganama obboroodhaan gad ba'e.
² Inni guyyaatti nama tokkoof miindaa guyyaa tokkoo kennuudhaaf hojjetoota sanaa wajjin erga walii galee, gara iddoo waynii isaatti isaan erge.
³ Gara sa'aatii sadiittis achi ba'ee, kaan immoo lafa gabaa hojii malee dhaabatanii arge.
⁴ Jara sanaanis, 'Isinis gara iddoo waynichaa dhaqaa, ani immoo waan ta'u isiniifan kenna' jedhe.
⁵ Jarris in dhaqan; gara sa'aatii ja'aatti, gara sa'aatii sagaliittis ammoo gad ba'ee akkasuma godhe.
⁶ Gara sa'aatii kudha tokkoottis gad ba'ee kan biraa immoo utuu dhaabatanii arge. Isaaniinis, 'Maaliif guyyaa guutuu hojii malee addana dhaabattu?' jedhe.
⁷ lsaanis, 'Namni tokko iyyuu hojiitti waannu hin qacaratiniif as dhaabanna' jedhaniin; inni immoo, 'Isinis gara iddoo waynichaa dhaqaa!' jedheen.
⁸ "Yeroo galgalaa'es abbaan waynichaa isa hojii isaa adeemsisuun, 'Hojjetoota waami! Warra booddeetii jalqabii hamma warra duraatti, beenyaa isaanii baasiif!' jedhe.
⁹ Warri gara sa'aatii kudha tokkootti qacaraman dhufanii, miindaa guyyaa tokko tokkoo fudhatan.
¹⁰ Warri duraa yommuu dhufan immoo caalaa waan argatan isaanitti fakkaate; garuu isaanis miindaa guyyaa tokko tokkoo fudhatan.
¹¹ Haa ta'u iyyuu malee, fudhatanii abbaa waynichaa irratti guunguman.
¹² Isaan, 'Warri booddee kun sa'aatii tokko duwwaaf hojjetan, ati garuu nuyi warra dadhabbii guyyichaa fi ho'a saafaa baatee wajjin wal isaan qixxeessite ittiin jedhan.
¹³ Namichi garuu isaan keessaa isa tokkoon, 'Yaa namicho! Ani waan tokko illee sitti hin balleessine; ati miindaa guyyaa tokkootti anaa wajjin walii hin gallee ree?
¹⁴ Amma kan kee fudhadhuu dhaqi! Ani namicha isa booddee kanaafis hammuma kan keetii kennuufii nan fedha.
¹⁵ Ani immoo horii ofii kootiitiin waanan fedhe gochuun anaaf hin ta'uu ree? Yookiis arjummaa koo weennaattaa?' jedheen.
¹⁶ Akkasuma warri booddee warra duraa, warri duraas warra booddee in ta'u" jedhe.

 …  
¹⁷ Yesus gara Yerusaalemitti ol in ba'a ture; karaatti immoo bartoota kudha lamaan kophaatti, fudhatee,
¹⁸ "Kunoo, nuyi gara Yerusaalemitti ol ba'uu keenya, ilmi namaa immoo luboota warra angafootaatti barsiisota seeraattis dabarfamee in kennama. Isaanis yakka du'aa itti in muru;
¹⁹ akka itti ga'isaniif, akka reebamuuf, akka fannifamuufis saba Waaqayyoo warra hin ta'initti dabarsanii isa in kennu; guyyaa sadaffaatti immoo du'aa in kaafama" isaaniin jedhe.

 …  
²⁰ Ergasii haati ilmaan Zabdewos ilmaan ishee wajjin, gara Yesus dhuftee, waa kadhachuudhaaf miilla isaatti kufte.
²¹ Inni immoo, "Maal barbaadda?" isheedhaan jedhe. Isheen itti fuftee, "Ilmaan koo kun lamaan mootummaa kee keessatti inni tokko gara mirga kee, inni tokko immoo gara bitaa kee akka taa'aniif abboomi!" ittiin jette.
²² Yesus, garuu deebisee, "Waan kadhattan hin beektan! Isin immoo xoofoo dhiphinaa ani keessaa dhuguuf jiru keessaa dhuguu in dandeessuu?" jennaan, isaan immoo, "In dandeenya" jedhaniin.
²³ Innis, "Xoofoo koo keessaa illee dhuguuf jirtu gara mirga koo yookiis gara bitaa koo taa'uu garuu kennuun kan koo miti; taa'umsi sun warra kanaan dura abbaa kootiin qopheeffameefiif ta'a" isaaniin jedhe.
²⁴ Bartoonni warri kaan kurnan yommuu kana dhaga'an obbolaa lamaan sanatti aaran.
²⁵ Yesus garuu gara isaatti isaan waamee, "Warri saba biyya lafa kanaa abbooman gooftummaadhaan akka isaan seerratan isin, iyyuu in beektu; gurguddoonni isaaniis aboo isaanii isaan irratti argisiisu.
²⁶ Isin gidduutti akkas hin ta'u; eenyu illee isin, keessatti guddaa ta'uu kan barbaadu, hojjetaa keessan ta'uutu isa irra jira.
²⁷ Eenyu illee isin keessaa dura ta'uu kan barbaadu, garbicha isiniif ta'uutu isa irra jira.
²⁸ Ilmi namaas akkasuma hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eedhaaf kennuuf dhufe malee" jedhe.

 …  
²⁹ Akkuma isaan Yerikoodhaa ba'aniin tuuti sonaan baay'een Yesus duukaa bu'an.
³⁰ Kunoo, namoonni jaamonni lama karaa bukkee in taa'u turan; isaanis Yesus achiin darbaa akka ture dhageenyaan iyyanii, "Gooftaa, yaa ilma Daawit nu maar'i!" jedhan.
³¹ Tuuti sun calluma isaan jechisiisuudhaaf isaan ifate. Isaan garuu ittuma caalchisanii iyyanii, "Gooftaa, yaa ilma Daawit nu maari!" jedhan,
³² Yommus Yesus dhaabatee isaan waamee, "Maal akkan isiniif godhu barbaaddu?" jedhe.
³³ Isaan immoo deebisanii, "Gooftaa, ija keenya akka nuuf bantu" jedhaniin.
³⁴ Yesusis gara-laafinaan ija isaanii qaqqabnaan, achumaan agartuun isaanii deebi'eefii, isa duukaas bu'an.
Mat. 21
¯¯¯¯¯¯¯¯¯¯
¹ Isaan Yerusaalemitti dhi'aatanii, gara gaara ejersaa, Betfaagee yommuu ga'an, Yesus bartoota lama ergee,
² "Ganda fuullee keessan jiru sana dhaqaa, achumaan harree {yaabbii] hidhamtee ilmoon ishee bira dhaabatu in argattu; hiikaatii naa fidaa!
³ Namni tokko yoo waa isiniin jedhe immoo, 'Gooftaatu dhimma isaanii qaba, utuu hin turinis isaan in deebisa' ittiin jedhaa!" isaaniin jedhe.
⁴ Kun immoo wanti raajichi jedhe akka fiixaan ba'uuf ta'e;
⁵ inni, "Namoota Xiyoonitti himaa! Mootiin keessan gad of deebisee, kunoo, inni harree [yaabbii] keessaa, ilmoo harree irra taa'ee siif indhufa" isa jedhuu dha.
⁶ Kana irratti bartoonni dhaqanii akkuma Yesus isaan ajaje godhan.
⁷ Harree sana ilmoo ishee wajjin fidanii uffata isaanii irra buusan; Yesus immoo irra taa'e.
⁸ Tuuta sana keessaa harki caalaan uffata isaanii karaa irra afan; warri kaan immoo damee baala qabu muka irraa kukkutanii karaa irra firfirsan .
⁹ Tuuti warri dura adeemanii fi warri duukaa bu'an sagalee isaanii ol fudhatanii, "Hosaa'inaa ilma Daawitiif! Inni maqaa Waaqayyo gooftaatiin dhufu galateeffamaa dha; hosaa'inaa ol waaqa gubbaatti" jedhan.
¹⁰ Yerusaalemitti yommuu inni gale, mandarichi guutummaatti raafame; namoonnis, "Inni kun eenyu?" jedhan.
¹¹ Tuuti isaa wajjin adeemus, "Kun raajicha, Yesus nama Naazireet kutaa biyya Galiiiaa ti" jedhee deebise.

 …  
¹² Yesus ergasii mana qulqullummaatti ol lixee, warra mana qulqullummaa keessatti bitanii fi warra gurguran hundumaa gad baase; gabatoota warra horii callaa gegeddaraniitii fi taa'umsa warra gugee gurguranii gad garagalchee,
¹³ "Manni koo mana kadhataa jedhamee in waamama' jedhamee caafameera, isin garuu holqa hattuu isa godhattan" isaaniin jedhe.
¹⁴ Warri jaaman, warri hokkolanis mana qulqullummaa keessatti isa bira dhufan; inni immoo isaan fayyise.
¹⁵ Luboonni warri angafoonnii fi barsiisonni seeraa wanta dinqisiisaa inni gochaa turee fi ijoollota mana qulqullummaa keessatti sagalee isaanii ol fudhatanii, "Hosaa'inaa ilma Daawitiif!" jedhan yommuu argan in aaran.
¹⁶ Kana irratti isaan, "Waan isaan kun jedhan dhageessaa?" jedha niin. Yesus immoo deebisee, "Eyyee, 'Mucooliinii fi daa'imoonni afaan isaaniitiin akka si galateeffatan goote' isa jedhu takkaa hin dubbifnee ree?" isaaniin jedhe.
¹⁷ Kana booddee Yesus isaan dhiisee mandaricha keessaa ba'ee, Bitaaniyaa dhaqee achi bule.

 …  
¹⁸ Yesus ganama barii gara mandarichaatti utuu deebi'uu in beela'e.
¹⁹ Muka harbuu tokko karaa bukkeetti argee, gara isaatti yommuu gore baala duwwaa malee, homaa irraa hin arganne. Kanaaf mukichaan, "Bara baraan iji si irraa hin argamin!" jedhe; kana irratti harbichi achumaan goge.
²⁰ Bartoonni mukicha yommuu argan raajeffatanii, "Attamitti mukti harbuu sun achumaan goge?" jedhan.
²¹ Yommus Yesus deebisee, "Ani dhuguman isiniin jedha, amantii yoo qabaattan, yoo mamuu dhaabaattanis, mukicha irratti waan ta'e duwwaa hin gootan; gaaruma kanaan, 'ol kaafamii galaanattis darbatami!' yoo jettan iyyuu in raawwatama.
²² Amantanii kadhataan waan dhi'eeffattan hundumaa in fudhattu" isaaniin jedhe.

 …  
²³ Yesus mana qulqullummaatti ol galee utuu barsiisuu, luboonni warri angafoonnii fi maanguddoonni jaraa isa biraan ba'anii, "Gooftummaa maaliitiin kana hundumaa goota? Gooftummaa kanas eenyutu siif kenne?" jedhaniin.
²⁴ Kana irratti Yesus deebisee, "Anis immoo dubbii tokko isinan gaafadha, yoo isin deebii isaa anatti himtan anis immoo gooftummaa maaliitiin kana hundumaa akkan godhu isinitti nan hima.
²⁵ Cuuphaan Yohannis cuuphe eessaa abboomame? Waaqayyo biraa moo, nama biraa abboomame?" isaaniin jedhe. Isaanis walii wajjin dudubbatanii, "Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha.
²⁶ 'Nama biraa' akka hin jenneef namoonni hundinuu Yohannisin raajiitti waan fudhataniif, isaan in sodaanna" jedhan.
²⁷ Kanaaf, "Nuyi hin beeknu" jedhanii Yesusiif deebisan; Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.

 …  
²⁸ Yesus amma immoo, "Waa'ee isa ani isinitti himuuf jedhu kanaa maal yaaddu? Namni ilmaan lama qabu tok ko ture; innis ilma isaa isa tokko bira dhaqee, 'Yaa ilma ko, dhaqiitii har'a dhaabaa waynii keessa hojjedhu!' jedheen.
²⁹ Ilmi isaa sun immoo, 'Anoo hin dhaqu' jedhee deebiseef; ergasii garuu gaabbee dhaqe.
³⁰ Namichi ergasii ilma isaa isa kaan bira dhaqee, isuma ilma isaa isa tokkotti dubbate itti hime; inni immoo, 'Tole yaa abbayyee ko!' jedhe, garuu hin dhaqne.
³¹ Isaan lamaan sana keessaa isa kam inni jaalala abbaa isaatii godhe?" jedheen; jarri immoo, "Isa duraa ti" jedhanii deebisan. Yommus Yesus, "Ani dhuguman isinitti hima, warri jallisanii qaraxa fuudhanii fi gaalamootonni isin dura mootummaa Waaqayyootti in galu.
³² Yommuu Yohannis cuuphaan qajelummaa isin barsiisuu dhufe, isin isa hin amanne; qaraxxoonnii fi gaalamootonni garuu isa in amanan. Isin immoo erguma kana argitanii booddee iyyuu, gaabbitanii isa hin amanne" isaaniin jedhe.

 …  
³³ Yesus itti fufee, "Fakkeenya biraa tokko dhaga'aa! Abbaan warraa mukkeetii waynii baay'ee lafa isaa irra dhaabe tokko ture. Naannoo isaatti dallaa dhagaa ijaaree, boolla ija waynii keessatti cuunfan dallicha keessatti qotee, siree irra taa'anii eeganis ijaare. Namoota hojjetanii eeganiis, isaa wajjin ija isaa irraa hirmaatanitti kennatee, biyya tokko dhaqe.
³⁴ Yeroon itti iji waynii bilchaatu geenyaan, ija mukkeetii waynichaa irraa kan isa ga'u fudhachuudhaaf hojjetoota isaa gara warra waynicha eeganiitti erge.
³⁵ Warr waynicha eegan immoo hojjetoota sana qabanii isa tokko in reeban, isa kaan in ajjeesan isa kaanis dhagaadhaan rukutan.
³⁶ Abbaan waynichaa amma immoo hojjetoota biraa warra duraa irra baay'atan isaanitti erge; isaaniinis immoo akkuma warra duraa godhan.
³⁷ Namichi hundumaa booddee, 'Ilma koo in safeeffatu' jedhee ilma isaa gara isaaniitti erge.
³⁸ Warri waynicha eegan ilmicha yommuu argan, 'Isa kana abbaa waynichaa kan dhaalu, kottaa isa in ajjeefnaa, dhaala isaas in arganna!' waliin jedhan.
³⁹ Isaan isa butanii, dhaabaa waynichaa keessaa gad baasanii, isa ajjeesan.
⁴⁰ Egaa abbaan waynichaa yommuu dhufu, warra waynicha eegan sana attam godhinna laata ree?" isaaniin jedhe.
⁴¹ Isaan immoo deebisanii, "Warra hamoota sana, hamaa itti fidee isaan in balleessa. Mukkeetii waynii sanas namoota biraa, warra hojjetanii eeganii isaa wajjin ija isaa irraa hirmaatanitti dabarsee in kennata; egaa isaan yeroo yerootti ija isaa in kennuuf" jedhan.
⁴² Kana irratti Yesus, "Isin caaffata qulqullaa'an keessaa, 'Dhagichi, mana ijaartuun tuffatan, inni dhagaa mataa golee qajeelchu ta'e; kun gocha gooftaa ti, ija keenyattis dinqii dha' kan jedhu takkaa hin dubbifnee ree?
⁴³ "Egaa mootummaan Waaqayyoo isin irraa fudhatamee, saba ija isaaf godhatuuf akka kennamu isinittan hima.
⁴⁴ [Dhagaa kana irratti kan kufu in caccaba, dhagichi nama irratti yoo kufe garuu isa in buruqsa]" isaaniin jedhe.
⁴⁵ Luboonni warri angafoonnii fi warri Fariisotaa fakkeenyota inni dubbate yommuu dhaga'an, akka inni waa'ee isaaniitiif dubbate in baran.
⁴⁶ Kana irratti isa qabachuu yaalan, garuu tuuta warra Yesusin akka raajiitti fudhatan sana sodaatan.

Mat. 22
¯¯¯¯¯¯¯¯¯¯
¹ Yesus ammoo fakkeenyaan namootatti dubbate;
² "Mootummaan waaqaa mootii ilma isaatiif cidha godhatetti fakkeeffama.
³ Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
⁴ Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
⁵ Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
⁶ Warri kaan immoo hojjetoota mootichaa qabanii, salphisanii, ajjeesanis.
⁷ Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
⁸ Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
⁹ Gara karaa mandaratti galchu dhaqaa, namuma argitanis gara cidhichaatti waamaa! jedhe.
¹⁰ Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
¹¹ "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
¹² Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
¹³ Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
¹⁴ Warri waamaman baay'ee dha, warri fo'aman garuu muraasa" jedhee dubbii isaa xumure.

 …  
¹⁵ Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
¹⁶ Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
¹⁷ Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
¹⁸ Yesus garuu jal'ina isaanii beekee, "Isin warra of hin arginee nana maaliif na qortu?
¹⁹ Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
²⁰ Yesus immoo; "Kun bifa eenyuu ti? Caaffata eenyuu tis? "jedhe.
²¹ Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
²² Yeroo kana dhaga'anitti dinqifatanii, achumatti isa dhiisanii adeeman.

 …  
²³ Gaafasuma Saduqoonni, warri du'aa ka'uun hin jiru jedhan, gara Yesus dhufanii,
²⁴ "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
²⁵ Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
²⁶ Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
²⁷ Hunduma isaanii booddee immoo dubartittiin in duute.
²⁸ Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
²⁹ Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
³⁰ Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
³¹ Waa'ee ka'uu warra du'anii immoo isa Waaqayyo isiniin jedhe hin dubbifnee ree?
³² Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
³³ Yommus namoonni kana dhaga'anis barsiisa isaatti in dinqifatan.

 …  
³⁴ Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
³⁵ Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
³⁶ "Yaa barsiisa, seera keessaa abboommiin inni hundumaa irra caalu isa kam?" jedhe.
³⁷ Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
³⁸ Abboommiin hundumaa irra caalu inni duraa isa kana.
³⁹ Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
⁴⁰ Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

 …  
⁴¹ Akkuma, warri Fariisotaa walitti dacha'anii jiranitti, Yesus gaaffii isaan gaafate;
⁴² "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
⁴³ Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
⁴⁴'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
⁴⁵ Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
⁴⁶ Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.

Mat. 22
¯¯¯¯¯¯¯¯¯¯
¹ Yesus ammoo fakkeenyaan namootatti dubbate;
² "Mootummaan waaqaa mootii ilma isaatiif cidha godhatetti fakkeeffama.
³ Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
⁴ Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
⁵ Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
⁶ Warri kaan immoo hojjetoota mootichaa qabanii, salphisanii, ajjeesanis.
⁷ Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
⁸ Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
⁹ Gara karaa mandaratti galchu dhaqaa, namuma argitanis gara cidhichaatti waamaa! jedhe.
¹⁰ Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
¹¹ "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
¹² Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
¹³ Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
¹⁴ Warri waamaman baay'ee dha, warri fo'aman garuu muraasa" jedhee dubbii isaa xumure.

 …  
¹⁵ Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
¹⁶ Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
¹⁷ Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
¹⁸ Yesus garuu jal'ina isaanii beekee, "Isin warra of hin arginee nana maaliif na qortu?
¹⁹ Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
²⁰ Yesus immoo; "Kun bifa eenyuu ti? Caaffata eenyuu tis? "jedhe.
²¹ Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
²² Yeroo kana dhaga'anitti dinqifatanii, achumatti isa dhiisanii adeeman.

 …  
²³ Gaafasuma Saduqoonni, warri du'aa ka'uun hin jiru jedhan, gara Yesus dhufanii,
²⁴ "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
²⁵ Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
²⁶ Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
²⁷ Hunduma isaanii booddee immoo dubartittiin in duute.
²⁸ Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
²⁹ Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
³⁰ Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
³¹ Waa'ee ka'uu warra du'anii immoo isa Waaqayyo isiniin jedhe hin dubbifnee ree?
³² Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
³³ Yommus namoonni kana dhaga'anis barsiisa isaatti in dinqifatan.

 …  
³⁴ Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
³⁵ Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
³⁶ "Yaa barsiisa, seera keessaa abboommiin inni hundumaa irra caalu isa kam?" jedhe.
³⁷ Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
³⁸ Abboommiin hundumaa irra caalu inni duraa isa kana.
³⁹ Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
⁴⁰ Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

 …  
⁴¹ Akkuma, warri Fariisotaa walitti dacha'anii jiranitti, Yesus gaaffii isaan gaafate;
⁴² "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
⁴³ Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
⁴⁴'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
⁴⁵ Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
⁴⁶ Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.
Mat. 22
¯¯¯¯¯¯¯¯¯¯
² "Mootummaan waaqaa mootii ilma isaatiif cidha godhatetti fakkeeffama.
³ Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
⁴ Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
⁵ Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
⁶ Warri kaan immoo hojjetoota mootichaa qabanii, salphisanii, ajjeesanis.
⁷ Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
⁸ Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
⁹ Gara karaa mandaratti galchu dhaqaa, namuma argitanis gara cidhichaatti waamaa! jedhe.
¹⁰ Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
¹¹ "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
¹² Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
¹³ Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
¹⁴ Warri waamaman baay'ee dha, warri fo'aman garuu muraasa" jedhee dubbii isaa xumure.

 …  
¹⁵ Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
¹⁶ Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
¹⁷ Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
¹⁸ Yesus garuu jal'ina isaanii beekee, "Isin warra of hin arginee nana maaliif na qortu?
¹⁹ Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
²⁰ Yesus immoo; "Kun bifa eenyuu ti? Caaffata eenyuu tis? "jedhe.
²¹ Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
²² Yeroo kana dhaga'anitti dinqifatanii, achumatti isa dhiisanii adeeman.

 …  
²³ Gaafasuma Saduqoonni, warri du'aa ka'uun hin jiru jedhan, gara Yesus dhufanii,
²⁴ "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
²⁵ Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
²⁶ Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
²⁷ Hunduma isaanii booddee immoo dubartittiin in duute.
²⁸ Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
²⁹ Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
³⁰ Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
³¹ Waa'ee ka'uu warra du'anii immoo isa Waaqayyo isiniin jedhe hin dubbifnee ree?
³² Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
³³ Yommus namoonni kana dhaga'anis barsiisa isaatti in dinqifatan.

 …  
³⁴ Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
³⁵ Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
³⁶ "Yaa barsiisa, seera keessaa abboommiin inni hundumaa irra caalu isa kam?" jedhe.
³⁷ Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
³⁸ Abboommiin hundumaa irra caalu inni duraa isa kana.
³⁹ Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
⁴⁰ Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.

 …  
⁴¹ Akkuma, warri Fariisotaa walitti dacha'anii jiranitti, Yesus gaaffii isaan gaafate;
⁴² "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
⁴³ Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
⁴⁴'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
⁴⁵ Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
⁴⁶ Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.
Mat. 23
¯¯¯¯¯¯¯¯¯¯
¹ Ergasii Yesus tuuta achi jirutti bartoota isaattis dubbatee,
² "Barsiisonni seeraa, Fariisonnis iddoo Musee bu'anii in barsiisu.
³ Waan isaan isinitti himan hundumaa godhaa, eegaas! Garuu hojii isaanii duukaa hin bu'inaa! Isaan in dubbatu malee, isa dubbatan hojiidhaan hin raawwatan.
⁴ Isaan ba'aa ulfaataa hidhanii gatiittii namootaa irra in kaa'u; ofii isaaniitii garuu qubuma isaanii iyyuu itti hin buusan.
⁵ Isaan waan hojjetan hundumaa namootatti of argisiisuudhaaf hojjetu. Isa yeroo kadhataatti akka kudhaamaa rarraafatanis in bal'isu, shaashara isa ittiin seera Waaqayyoo yaadachuudhaaf uffata isaaniitti hodhatanis in dheeressu.
⁶ Lafa cidhaatti iddoo ulfinaa, manneen sagadaattis taa'umsa olaanuu jaallatu.
⁷ Gabaa keessattis namoonni gugguufanii akka nagaa isaan gaafatan, barsiisaa guddaa akka isaaniin jedhanis in jaallatu.
⁸ "Isin garuu 'Barsiisaa guddaa ofiin hin jechisiisinaa! Barsiisaan keessan inni guddaan tokkicha; isin immoo hundumti keessan obboloota.
⁹ Lafa irratti nama akka abbaatti hin waammatinaa! Abbaan keessanoo tokko, innis isa waaqa irraa ti.
¹⁰ Geggeessaa amantii ofiin hin jechisiisinaa! Geggeessaan keessanoo Kristosuma.
¹¹ Isin keessaa inni caalaan hojjetaa keessan haa ta'u.
¹² Nammi ol of qabu gad in deebifama, namni gad of deebisus ol in qabama" jedhe.

 …  
¹³ Yesusis, "Barsiisota seeraa fi Fariisota of hin arginee nana, mootummaa waaqaa namoota duraa waan cuftaniif isiniif wayyoo! Ofii keessanii itti hin galtan, warra itti galuu yaalaan immoo akka itti galaniif karaa hin kennineef.
¹⁴ [Barsiisota seeraa fi Fariisota of hin arginee nana, isin fucha eeggattanii bultoo haadha hiyyeessaa duraa fixxanii, fakkeessaadhaaf immoo kadhata keessan waan dheeressitaniif isiniif wayyoo! Kanaafis yakki caalaan isinitti in murama].
¹⁵ Barsiisota seeraa fi Fariisota of hin arginee nana, isiniif wayyoo! Nama tokko amantii warra Yihudootaa fudhachiis'uudhaaf galaana irra biyya keessas asii fi achiin adeemtu; erga inni amantii kana fudhatee immoo hamminni isaa harka lama isinitti naanna'e qilillee akka dhaqu in gootu.
¹⁶ "Isin geggeessituu jaamota nana isiniif wayyoo! 'Namni mana qulqullummaatiin kakate kakaan isa hin ga'u; namni warqee mana qulqullummaatiin yoo kakate garuu kakaan isa in ga'a' in jettu.
¹⁷ Isin gowwoota nana, jaamota nanas! Warqicha moo manicha qulqullummaa isa warqicha qulqulleessutu caala?
¹⁸ Isin immoo, 'Naamni iddoo aarsaatiin yoo kakate kakaan isa hin ga'u, kennaa isa iddoo aarsaa irra jiruun yoo kakate garuu kakaan isa in ga'a in jettu.
¹⁹ Isin jaamota nana! Kennaa sana moo iddoo aarsaa isa kennaa sana qulqulleessutu caala?
²⁰ Egaa namni iddoo aarsaatiin kakatu, iddoo aarsaatiin, waan iddoo aarsaa irra jiru hundumaanis kakachuu isaa ti.
²¹ Namni, mana qulqullummaatiin kakatus, mana qulqullummaatiin, Waaqayyo isa mana qulqullummaa keessa jiraatuunis kakachuu isaa ti.
²² Namni bantii waaqaatiin kakatus, teessoo Waaqayyootiin, Waaqayyo isa teessicha irra taa'uunis kakachuu isaa ti.
²³ "Barsiisota seeraa fi Fariisota of hin arginee nana, isiniif wayyoo! Baala kefoo, inchilaala, ija dimbilaalaas kudhan keessaa tokko Waaqayyoof in kennitu; garuu seera Waaqayyoo keessaa isa caalaa barbaachisu kan akka firdii qajeelaa, gara laafina, amanamummaa in dhiiftu. Kudhan keessaa tokko baasuu utuu hin dhiisin, isa kanas immoo raawwachuun isiniif ta'a ture.
²⁴ Geggeessituu jaamota nana! Bookee in calaltu gaala immoo in liqimsitu.
²⁵ "Barsiisota seeraa fi Fariisota of in arginee nana, isiniif wayyoo! Kubbayyaadhaa fi waciitii duuba duuba isaa in qulleessitu, garuu keessi isaanii sassataa fi of gad-dhiisuudhaan guutuu dha!
²⁶ Fariisicha jaamaa nana! Duubi isaa akka qullaa'utti mee dura kubbayyicha keessa isaa qulleessi!
²⁷ "Barsiisota seeraa fi Fariisota of hin arginee nana isiniif wayyoo! Isin alaa gaarii "akka awwaalota nooraa dibamanii ti; Isaan karaa alaa ijatti mimmiidhagoo in fakkaatu, keessi isaanii garuu lafee warra du'anii fi waan xuraa'aa hundumaatiin guutuudha.
²⁸ Isinis immoo akkasuma karaa alaa namoota biratti qajeelota fakkaattu, keessi keessan garuu of arguu dhabinaa fi irra-daddarbaan guutuu dha" jedhe.

 …  
²⁹ Yesus itti fufee, "Barsiisota seeraa fi Fariisota of hin arginee nana isiniif wayyoo! Isin seenaa raajotaatiif awwaala isaanii in ijaartu, seenaa awwaalota warra qajeelotaas in miidhagsitu.
³⁰ Kanaanis, 'Bara abboota keenyaa sana utuu jiraannee, nuyi dhiiga raajotaa dhangalaasuu isaaniitti walii hin gallu turre' in jettu.
³¹ Akkasitti immoo isin ilmaan warra raajota ajjeesanii akka taatan of irratti dhugaa baasiftu.
³² Egaa isinis safara jal'ina abboota keessanii guuttadhaa!
³³ Isin bofoota, ijoollee mar'ataa nana! Qilillee keessatti adabamuu jalaa attamitti baatu ree?
³⁴ "Kanaaf kunoo, ani raajota; namoota ogeeyyii, barsiisotas isinittan erga; isaan keessaa kaan in ajjeeftu kaan in fanniftu, warra kaan immoo manneen sagadaa keessan keessatti in reebdu, mandaraa gara mandaraattis in ari'attu.
³⁵ Kanaanis dhiigni warra qajeelotaa inni lafatti dhangala'e hundinuu isin irratti in dhufa; kunis immoo dhiiga Abeel nama qajeelaa sanaa jalqabee, hamma dhiiga Zakaariyaas ilma Baraakiyaa, isa isin iddoo aarsaa fi balbala mana qulqullummaa gidduutti ajjeeftaniitti, isa jiruu dha.
³⁶ Ani dhuguman isinitti hima, gumaan kun hundinuu dhaloota kana irratt dhufa" isaaniin jedhe.

 …  
³⁷ Yesus amma immoo, "Yaa Yerusaalem, yaa Yerusaalem, ishee raajota ajjeeftuu, warra sitti ergamanis dhagaadhaan rukuttuu, indaanqoon cuucota ishee qoochoo ishee jalatti akkuma walitti qabatutti, si'a meeqan ijoollee kee walitti qabuu barbaade; atii fi ijoolleen kee garuu hin barbaanne.
³⁸ Ilaa, manni keessan onee in hafa.
³⁹ Ani isinittan hima; ammaa jalqabee, 'Maqaa Waaqayyootiin kan dhufu galateeffamaa dha' hamma jettanitti ana hin argitan" jedhe.
Mat. 24
¯¯¯¯¯¯¯¯¯¯
 ¹ ¹ Yesus mana qulqullummaa keessaa ba'ee, utuu adeemaa jiruu, bartoonni isaa ijaarsa mana qulqullummaa isatti argisiisuudhaaf dhufan.
² Inni garuu deebise, "Isaan kana hundumaa in argitu mitii? Dhuguman isiniin jedha, iddoo kanatti dhagaan tokko illee wal irratti hin hafu in diigama malee" isaaniin jedhe.

 …  
³ Akkuma Yesus gaara ejersaa gubbaa taa'een, bartoonni gara isaa dhufanii kophaatti, "Nutti himi, kun yoom ta'a? Milikkinni dhufa keetii, kan dhuma barichaas maali?" jedhan.
⁴ Yesus immoo deebisee, "Homtinuu akka isin hin wallaalchifnetti akeekkadhaa!
⁵ Baay'een, 'Ani Masiihii dha' jechaa maqaa kootiin in dhufu, namoota baay'ees in wallaalchisu.
⁶ Lolaa fi oduu lolaa dhaga'uuf jirtu, akka hin naanett! ilaalladhaa! Kan akkasii kun ta'uun irra jira; kun garuu amma illee dhuma isaa miti.
⁷ Sabi saba irratti, mootummaanis mootummaa irratti in ka'a beelli socho'i lafaas iddoo adda addaatti in ta'a.
⁸ Wanti kun hundinuu garuu jalqaba ciniinsuu ti.
⁹ "Yommus rakkinatti dabarsanii isin in kennu; isin in ajjeesu; anaaf jettanii saba hundumaa biratti kan jibbamtan in taatu.
¹⁰ Yeroo sanatti namoonni baay'een in gufatu, walii isaaniis dabarsanii wal kennu, walis in jibbu.
¹¹ Raajonni sobduun baay'een in ka'u; namoota baay'ees in wallaalchisu.
¹² Seera malee jiraachuun waan baay'atuuf, jaalalli namoota baay'ee qabbanaa'aa in adeema.
¹³ Namni hamma dhumaatti jabaatee dhaabatu garuu in fayya.
¹⁴ Saba hundumaatti akka dhugaa ba'uuf, wangeelli mootummaa kun guutummaa biyya lafaatti in lallabama; kana booddees dhumni in dhufa" jedhe.

 …  
¹⁵ Yesus itti fufee, "Egaa inni jibbisiisaan iddoo qullaa'aa xureessu sun, inni Daani'el raajichi waa'ee isaa dubbate, iddoo qulqullaa'aa dhaabatee arguuf jirtu, namni kana dubbisu haa hubatu!
¹⁶ Yommus warri Yihudaa jiran gara gaarotaatti haa baqatan.
¹⁷ Namni bantii mana isaa irra jiru, waan manicha keessa jiru fudhachuudhaaf gad hin bu'in!
¹⁸ Lafa qotiisaa inni jirus wayyaa isaa fudhachuudhaaf hin galin!
¹⁹ Garuu dubartoota ulfaa fi warra hoosisaniif guyyoonni sun attam sodaachisoo dha!
²⁰ Baqachuun keessan yeroo gannaatti yookiis guyyaa Sanbataatti akka hin taaneef kadhadhaa!
²¹ Yommus rakkinni guddaan ta'uuf jira; rakkinni akkasiis jalqaba biyya lafaatii jalqabee hamma ammaatti hin taane, deebi'ees hin ta'u.
²² Guyyoonni sun utuu gabaabbachuudhaa baatanii, namni tokko iyyuu hin fayyu ture; amma garuu warra fo'amaniif jedhanii guyyoonni sun gabaabbachuuf jiru.
²³ "Egaa yeroo sanatti namni, 'Ilaa Masiihiin as jira' yookiis 'Achi jira' yoo isiniin jedhe hin amaninaa!
²⁴ Masiihonni sobaatii fi raajonni sobaa ka'anii yoo danda'ame warra Waaqayyoof fo'aman iyyuu akka wallaalchisaniif milikkita gurguddaa fi dinqii baay'ee in argisiisu.
²⁵ Kunoo, ani duraan dursee isinitti himeera.
²⁶ "Kanaafis, 'Kunoo, lafa onaa keessa jira' yoo isiniin jedhan gad hin ba'inaa; 'Kunoo, mana keessa gola jira' yoo isiniin jedhanis hin amaninaa!
²⁷ Akka bakakkaan ba'a-biiftuutti bu'u hamma lixa-biiftuutti ibsu, dhufni ilma namaas akkasuma in ta'a.
²⁸ Raqni iddoo jirutti goggocoroonni wal ga'u" jedhe.

 …  
²⁹ Yesus itti dabalee, "Rakkina guyyoota sanaa booddee achumaan biiftuun in dukkanoofti, jiinis ifa ishee hin laattu; urjoonni waaqa irraa in harca'u, humnoonni bantii waaqaas in raafamu.
³⁰ Yommus milikkinni ilma namaa waaqa keessatti in mul'ata; yeroo sanatti sabni biyya lafaa hundinuu boo'uuf jiru; ilmi namaa immoo duumessoota waaqaa irra humnaa fi ulfina guddaadhaan dhufuu isaa arguuf jiru.
³¹ Inni ergamoota isaa waaqa irraa sagalee malakataa guddaa wajjin in erga isaan immoo warra Waaqayyoof fo'aman qixa arfanii, andaara bantii waaqaa gar tokkoo hamma gara isa kaaniittis walitti in qabu" jedhe.

 …  
³² Yesus ammoo "Muka harbuu fakkeenya godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
³³ Akkasuma isinis immoo, kana hundumaa yommuu argitan, akka inni balbalatti dhi'aate beekaa!

 …  
³⁵ Waaqnii fi lafti darbuuf jiru; dubbiin koo garuu gonkumaa hin darbu" jedhe.

 …  
³⁶ Yesus itti dabalee, "Guyyicha sanaa fi yericha sana garuu abbaa koo duwwaatu beeka malee, ergamoonni waaqa irraa, ilmis, namni tokko illees kana hin beekan.
³⁷ Bara Nohitti akkuma ture, bara dhufa ilma namaattis akkasuma in ta'a.
³⁸ Bara sana bishaan badiisaa dura, hamma gaafa Nohi markabatti galetti, namoonni nyaachaa, dhugaa, fuudhaa, heerumaas turan.
³⁹ Isaan hamma gaafa bishaan badiisaa dhufee hunduma isaanii haree sokketti, utuu hin beekin akka turan, bara dhufa ilma namaattis akkasuma in ta'a.
⁴⁰ Gaafas namoonni lama lafa qotiisaatti in argamu, inni tokko in fudhatama inni kaan immoo in dhiifama.
⁴¹ Dubartoonni lama dhagaa daakuuttiin daaku, isheen tokko in fudhatamti isheen kaan immoo in dhiifamti.
⁴² Kanaafis gooftaan keessan yoom akka dhufu hin beektan, dammaqaa!
⁴³ Abbaan manaa halkan keessaa yeroo hattuun itti dhuftu utuu beekee in dammaqa, mana isaas hin qochisiisu ture; kanas immoo yaadadhaa!
⁴⁴ Kanaaf isinis immoo qophaa'oo ta'aa! Ilmi namaa yeroo isin quba hin qabaatinitti in dhufa" jedhe.

 …  
⁴⁵ Yesus itti fufee, "Egaa hojjetaa amanamaanii fi ogeessi, gooftaan isaa naa'ota isaa warra kaaniif yeroodhaan nyaata isaanii akka isaaniif kennuuf mana isaa irra kaa'ate isa kam ree?
⁴⁶ Egaa hojjetaan kun, gooftaan isaa dhufee akkasuma utuu hojjetuu kan isa argu, gammachuu qaba.
⁴⁷ Dhuguman isinitti hima, gooftaan isaa qabeenya isaa hundumaa irratti ajajjuu isa godhachuuf jira.
⁴⁸ Garuu hojjetaan hamaan sun yaada isaa keessatti, 'Gooftaan koo in tura' in jedha ta'a;
⁴⁹ hojjetoota akka isaatii reebuu, ofii isaatii immoo nyaachuu warra machooftuu wajjinis dhuguu in jalqaba ta'a.
⁵⁰ Yommus gooftaan isaa guyyaa inni hin eeginitti, yeroo inni hin beekinittis in dhufa;
⁵¹ mataa hojjetaa sanaas in tarsaasa; guyyaa isa dhumaattis ga'aa warra of hin arginee in hiraaf, achitti namoonni in boo'u ilkaanis in qaru" jedhe.

Mat. 26
¯¯¯¯¯¯¯¯¯¯
 ¹ ¹ Yesus dubbii kana hundumaa erga raawwatee bartoota isaatiin,
² "Guyyaa lama booddee ayyaanni Faasiikaa akka dhufu isin in beektu, ilmi namaa immoo fannifamuudhaaf dabarfamee kennamuuf jira" jedhe.
³ Ergasii lubonni warri angafoonnii fi maanguddoonni sabaa, mana guddicha isa kan Qayyaafaa angafa lubootaatti walitti qabaman.
⁴ Achittis walii wajjin karaa ittiin Yesusin "haxxummaadhaan qabsiisanii ajjeesan in mari'atu turan;
⁵ garuu, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.

 …  
⁶ Yesus Bitaaniyaatti mana Simoon isa lamxaa'ee ture sana keessa jiraa iyyuu,
⁷ dubartiin tokko urgooftuu dibataa gati-jabeessa shurrubbeetti qabattee gara isaa dhufte; isheenis utuma Yesus maaddiitti taa'ee jiruu, urgooftuu sana mataa isaa irratti naqxe.
⁸ Bartoonni garuu yommuu kana argan hin jaallanne, "Kun maalif lafatti bade?
⁹ Urgooftuun kun horii baay'eetti gurguramee, warra hiyyeessotaaf kennamuu in danda'a ture" jedhan.
¹⁰ Yesus garuu kana caqasee, "Dubartii kana maaliif rakkiftu? Isheen waan gaarii anaaf goote.
¹¹ Warra hiyyeessota yeroo hundumaa of biratti argattu, ana garuu yeroo hundumaa of biratti hin argattan.
¹² Isheen urgooftuu kana dhagna koo irratti naquudhaan awwaalaaf na qopheessuudhaaf kana goote.
¹³ Ani dhuguman isiniin jedha', guutummaa biyya lafaatti, idoodhuma wangeelli itti lallabamettti wanti isheen goote immoo seenaa isheetiif in dubbatama" isaaniin jedhe.

 …  
¹⁴ Yommus warra kudha lamaan keessaa tokko, Yihudaa nama biyya Keriyot inni jedhamu, gara luboota warra angafootaa dhaqee,
¹⁵ "Isa dabarsee yoon isiniitti kenne, maal anaaf laattu?" ittiin jedhe; isaan immoo meetii soddoma muraniif.
¹⁶ Yihudaan yeroo sanaa jalqabee dabarsee isa kennuudhaaf fucha in barbaada ture.

 …  
¹⁷ Jalqaba ayyaana Maxinoottis bartoonni gara Yesus dhufanii, "Hoolaa Faasiikaa akka nyaattuuf eessatti akka qopheessinu barbaadda?" jedhaniin.
¹⁸ Inni immoo deebisee, "Mandarichatti lixaa! Gara nama akkasii tokko dhaqaatii, namichaan, 'Yeroon koo jala ga'eera, kanaaf ani bartoota koo wajjin Faasiikaa mana keettan ayyaanessa, siin jedha barsiisaan' jedhaan!" isaaniin jedhe.
¹⁹ Yommus bartoonni akkuma Yesus isaan abboome godhan, irbaata Faasiikaas in qopheessan.
²⁰ Yommuu galgalaa'e immoo bartoota isaa kudha lamaanii wajjin maaddiitti taa'e.
²¹ Utuu isaan nyaachaa jiranii Yesus, "Dhuguman isiniin jedha, isin keessaa tokko dabarsee na kennuuf jira" jedhe.
²² Kana irratti isaan baay'ee gaddanii, tokko tokkoon, "Ana miti kaa gooftaa! Anaa ree?" ittiin jechuu jalqaban.
²³ Inni immoo deebisee, "Inni anaa wajjin harka kaa'ee qodaa ittootti cuuphate dabarsee na kennuuf jira.
²⁴ Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" jedhe.
²⁵ Yihudaan inni dabarsee isa kennuuf jedhes deebisee, "Ana miti kaa barsiisa! Anaa ree?" jedheen; inni immoo, "Atumtuu jette kaa" ittiin jedhe.

 …  
²⁶ Utuu nyaachaa jiranii, Yesus buddeena fuudhee, eebbisee cabsees bartoota isaatiif kennee, "Fudhadhaa nyaadhaa, kun dhagna koo ti!" jedhe.
²⁷ Xoofoos fudhatee Waaqayyoof galata galchee, isaaniifis kennee, "Hundumti keessan kanattii dhugaa!
²⁸ Kun dhiiga koo ti, dhiigni kun kakuu dhaabate sana cimsuudhaaf, dhiifamuu cubbuu namoota baay'eetiif dhangala'a.
²⁹ Ammaa jalqabee hamma guyyaa gaafa ani mootummaa abbaa koo keessatti isa haaraa isinii wajjin dhugutti, deebi'ee daadhii waynii kanaattii akkan hin dhugne isinittan hima" jedhe.
³⁰ Faarfannaa galataa erga faarfatanii immoo gara gaara ejersaatti ba'an.

 …  
³¹ Ergasii Yesus, "Isin hundumti keessan edana ana mamtanii na buusuuf jirtu, 'Ani tiksee rukutee lafaan nan dha'a, hoolonni karra sanaas in bittimfamu' jedhamee caafameera.
³² Ergan du'aa kaafamee booddee garuu, isin dura Galiilaa nan dhaqa" isaaniin jedhe.
³³ Phexros immoo deebisee, "Isaan hundinuu si mamanii yoo si buusan iyyuu, ani gonkumaa si hin buusu" jedheen.
³⁴ Yesus yommus, "Dhuguman siin jedha, halkanuma kana indaanqoon utuu hin iyyin, ati si'a sadii na ganta" ittiin jedhe.
³⁵ Phexros garuu, "Sii wajjin du'uun yoo na irraa barbaadame illee ani matumaa si hin ganu" jedheen; bartoonni hundinuus akkasuma jedhan.

 …  
³⁶ Yesus yommus bartoota isaa wajjin gara iddoo dhaabaa Getesemaanee jedhamu tokkoo dhaqe; bartoota isaatiin immoo, "Hamma ani achi dhaqee kadhadhutti as taa'aa!" jedhe.
³⁷ Phexrosii fi ilmaan Zabdewos lamaan fudhatee dhaqee; gadduu fi yaadaan dhiphachuutti ka'e.
³⁸ Yommuus, "Lubbuun koo hamma du'atti baay'ee gaddite; isin as turaa anaa wajjinis dammaqaa!" isaaniin jedhe.
³⁹ Xinnoos irraa hiiqee adda isaatiin gombifamee, 'Yaa abbaa, ko! In danda'ama yoo ta'e xoofoon dhiphinaa kun ana irra haa darbu, garuu akka jaalala koo miti, akka jaalala kee haa ta'u malee" jedhee kadhate.
⁴⁰ Kana booddee gara bartoota sanaa dhufee, rafanii isaan arge; Phexrosiin immoo, "Egaa isin sa'aatii tokkittiif illee anaa wajjin dammaquu hin dandeenyee?
⁴¹ Qoramatti akka hin galleef dammaqaa kadhaahaa! Hafuurri illee dhimmaa dha; foon garuu dadhabaa dha" jedhe.
⁴² Si'a lammaffaas achi hiiqee kadhatee, "Yaa abbaa koo! Xoofoon dhiphinaa kun utuun hin dhugin ana irra darbuun hin danda'amu yoo ta'e, jaalalli kee haa raawwatamu" jedhe.
⁴³ Deebi'ee dhufees utuu isaan rafanii arge iji isaanii itti ulfaatee ture.
⁴⁴ Ammas isaan dhiisee achi hiiqee si'a sadaffaa kadhatuma isaa duraa kadhate.
⁴⁵ Ergasii gara bartootaa dhufee, "Amma iyyuu raftanii boqochuutti jirtuu? Kunoo, yerichi jala ga'eera, ilmi namaa immoo harka cubbamootaatti kennamuu isaa ti.
⁴⁶ Ka'aa itti adeemnaa! Kunoo, inni dabarsee na kennu dur dhi'aate" isaaniin jedhe.

 …  
⁴⁷ Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, gara isaanii dhufe; isaa wajjinis tuuti sonaan baay'een, luboota warra angafoota, maanguddoota jaraa biraa ergamanii, billaadhaa fi bokkuu qabatanii dhufan.
⁴⁸ lnni dabarsee Yesusin kennuuf ture sun milikkitaaf, "Inni ani dhungadhu isa, qabadhaa!" jaraan jedhee ture.
⁴⁹ Yihudaan akkuma Yesus bira dhufeen, "Attam barsiisaa ko!" jedhee, isa dhudhungate.
⁵⁰ Yesus immoo, "Namicha ko, maaliif as dhufte?" jedheen; yommus jarri itti adeemanii, hiixatanii, Yesusin qaban.
⁵¹ Kunoo, warra Yesusii wajjin turan keessaa tokko billaa isaa but-godhee luqqifatee, garbicha angafa lubootaa rukutee, gurra isaa irraa kute.
⁵² Yeroo sanatti Yesus immoo, "Billaa kee mann'ee isaatti deebisi; warri billaa luqqifatan hundinuu billaadhaan in badu.
⁵³ Ani abbaa kootti dhageessifachuu hin danda'u sitti fakkaataa ree? Innoo ammuma ergamoota duula kudha lama irra caalan iyyuu anaaf in erga ture.
⁵⁴ Silaa immoo akkas ta'uun akka isa irra jiru kan dubbatan caaffanni qulqullaa`oon attamitti raawwatamu ree?" jedheen.
⁵⁵ Yeroodhuma sanatti Yesus tuuta sanaan immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii? Guyyaa dhufaa darbaa mana qulqullummaa keessa taa'ee barsiisaan ture, isin immoo ana hin qabne.
⁵⁶ Amma garuu caaffanni raajotaa akka raawwatamaniif kun hundinuu ta'e" jedhe; yommus bartoonni hundinuu isa dhiisanii in baqatan.

 …  
⁵⁷ Ergasii warri Yesusin qaban sun iddoo barsiisonni seeraa fi maanguddoonni itti walitti qabamanitti, gara Qayyaafaa angafa lubootaatti isa geessan.
⁵⁸ Phexros garuu hamma oobdii mana angafa lubootaatti, irraa fagaatee Yesus duukaa adeeme; achi keessa lixes dhimma isaa ilaaluudhaaf warra eegdotaa wajjin taa'e.
⁵⁹ Luboonni warri angafoonni, guutumaan yaa'ii warra Yihudootaas, akka ittiin Yesusin ajjeesaniif, amansiisa sobaa isa irratti in barbaadu turan.
⁶⁰ Namoonni sobaan dhugaa ba'an baay'een yoo dhi'aatan iyyuu, amansiisa quufsu hin arganne. Gara booddeetti garuu namoonni lama dhufanii,
⁶¹ "Namichi kun, Ani mana qulqullummaa Waaqayyoo jigsee guyyaa sadiitti ijaaruu nan danda'a jedheera" jedhan.
⁶² Kana irratti angafni lubootaa ka' ee, "Waan jarri kun si irratti dhugaa ba'an kanaaf deebii tokko illee hin qabduu ree?" jedhe.
⁶³ Yesus garuu calluma jedhe. Angafni lubootaa immoo, "Hadaraa Waaqayyoo isa jiraataa ati Masiihicha, ilma Waaqayyoo yoo taate nutti himi!" jedheen.
⁶⁴ Yesus immoo deebisee, "Atumtuu jette kaa; garuu ilmi namaa ammaa jalqabee mirga isa aango-qabeessaa taa'ee duumessoota waaqaa irra utuu dhufuu arguuf akka jirtan ani isinittan hima" jedheen.
⁶⁵ Yommus angafni lubootaa aaree uffata isaa tarsaasee, "Inni Waaqayyoon arrabseera, amma immoo dhuga-baatuu maalii nu barbaachisa ree? Kunoo, Waaqayyoon arrabsuu isaa isin iyyuu amma dhageessaniittu.
⁶⁶ Maal isinitti fakkaata?" jedhe. Isaan immoo, "Ajjeefamuun isaaf ta'a" jedhanii deebisan.
⁶⁷ Yommus fuula isaatti tufanii, isa abootan; warri kaanis kakkabalanii,
⁶⁸ "Ati, Kristos! Eenyutu si rukute? Raajii keetiin nutti himi!" jedhaniin.

 …  
⁶⁹ Yommus Phexros ala oobdii keessa in taa'a ture; xomboreen tokko gara isaa dhuftee, "Atis Yesus namicha Galiilaa sanaa wajjin turte!" jette.
⁷⁰ Inni garuu hunduma isaanii duratti ganee, "Waan ati jettu kana ani hin beeku" jedhe.
⁷¹ Gara karra dallichaatti gad baanaan, xomboreen isheen tokko isa argitee, warra achi dhaabataniin, "Namichi kun Yesus nama Naazireet sanaa wajjin ture" jette.
⁷² Inni garuu ammas ganee, "Nama kana ani hin beeku" jedhe kakate.
⁷³ Yeroo xinnoo booddees warri achi dhaabatan ol dhufanii Phexrosiin, "Ati dhuguma isaan keessaa tokko, akki haasaa keetii iyyuu si lafafa" jedhan.
⁷⁴ Yommus inni immoo, "Namicha kana ani hin beeku" jedhee of abaaruu, kakachuuttis ka'e; achumaanis indaanqoon in iyyite.
⁷⁵ Phexros yommus jecha Yesus isa inni, "Indaanqoon utuu hin iyyin ati si'a sadii na ganta" ittiin jedhee ture yaadate; kanaaf inni gad ba'e mararamee boo'e.

Mat. 27
¯¯¯¯¯¯¯¯¯¯
¹ Yommuu lafti bari'es luboonni warri angafoonnii fi maanguddoonni sabaa hundinuu Yesusin ajjeesuudhaaf mari'atan.
² Isaan isa hidhanii, geessanii, Philaaxos bulchaa biyyaatti dabarsanii kennan.

 …  
³ Yihudaan inni dabarsee isa kenne Yesusitti akka faradame yommuu hubate gaabbee, meetii soddomman deebisee luboota warra angafootaa fi maanguddootatti fidee,
⁴ "Ani dhiiga nama yakka hin qabnee dhangala'uutti dabarsee kennuu kootiin yakkeera" isaaniin jedhe. Isaan garuu, "Nuun maaltu dhibe ree? Atumtuu faladhu malee!" jedhan.
⁵ Yihudaan kana irratti meeticha mana qulqullummaa keessatti darbatee gatee, achii adeeme, dhaqes of rarraase.
⁶ Luboonni warri angafoonni garuu meeticha fuudhanii, "Meetiin kun horii dhiiga namaa dhangalaasise waan ta'eef, horii mana qulqullummaatti dabaluun seera miti" jedhan.
⁷ Ergasii mari'atanii iddoo awwaala warra ormaaf akka ta'utti, lafa namicha suphee dha'u tokkoo ittiin bitan.
⁸ Kanaaf lafti sun hamma har'aatti "Lafa dhiigaa" jedhamee waamama.
⁹ Inni Ermiyaas raajichi dubbate kanaan raawwatame, "Isaan meetii soddomman gatii isa namoota Israa'eliin shallagame sanaa fuudhanii,
¹⁰ akkuma gooftichi na abboometti gatii lafa namicha suphee dha'uu kennan" jedhee ture.

 …  
¹¹ Yesus yeroo bulchaa biyyaa dura dhaabatetti, bulchaan biyyaa, "Si'ii mootiin Yihudootaa?" jedhee isa gaafate. Yesus immoo deebisee, ''Situ akkas jedha" jedheen.
¹² Isa luboonni warri angafoonnif fi maanguddoonn isa hadheessan irratti immoo deebii hin laanne.
¹³ Yommus Philaaxos, "Waan isaan kun si irratti dhugaa ba'an kana hundumaa hin dhageessuu ree?" ittiin, jedhe.
¹⁴ Yesus garuu dubbii tokkoof iyyuu deebii isaaf hin laanne; bulchaan biyyaas kanatti guddaa dinqifate.

 …  
¹⁵ Bulchaan biyyaa ayyaana Faasiikaatti warra hidhaman keessaa, namuma isaan gad nuuf dhiisi jedhan tokko, namootaaf gad dhiisuu amala godhatee ture.
¹⁶ Yeroo sanatti Barabbaa kan jedhamu, namni dira'ina isaatiin beekame tokko hidhamee ture.
¹⁷ Yommuu jarri walitti qabamanis Philaaxos, "Eenyuun akkan isiniif gad dhiisu barbaaddu? Barabbaa moo yookiis Yesus isa Kristos jedhamu?" isaaniin jedhe.
¹⁸ Inni hinaaffaadhaaf dabarsanii akka isa kennan beeka ture.
¹⁹ Kanuma irratti iyyuu utuu Philaaxos barcuma firdii irra taa'uu haati manaa Philaaxos, "Namicha qajeelaa sana waa hin godhin! Anoo eda halkan abjuutti waa'ee isaatiif baay'ee dhiphachaan ture" jettee itti dhaamte.
²⁰ Luboonni warri angafoonnii fi maanguddoonni garuu, Barabbaa gad nuuf dhiisi, Yesusin immoo balleessi jedhanii, Philaaxosin akka kadhataniif namoota tole jechisiisan,
²¹ Bulchaan biyyaa immoo, "Isaan lamaan keessaa eenyuun akkan gad isiniif dhiisu barbaaddu?" jedhee isaan gaafate. Isaan immoo "Barabbaa gad nuuf dhiisi!" jedhan.
²² Philaaxos, "Egaa Yesus isa Kristos jedhamu immoo maal godhu ree?" jedhee isaan gaafate; yommus hundumti isaanii, "Haa fannifamu!" jedhan.
²³ Inni immoo, "Maaliif? Maal balleesse?" jedhe; isaan garuu ittuma caalchisanii, "Haa fannifamu!" jedhanii iyyan.
²⁴ Philaaxos immoo caalaatti waca kaasuu malee homaa akka waa'ee hin baafne yommuu arge, bishaan fudhatee, namoota duratti harka isaa dhiqatee, "Ani dhiiga nama kanaa irratti yakka hin qabu, isin beekkadhaa!" jedhe.
²⁵ Kana irratti namoonni hundinuu, "Dhiigni isaa nu irraa, ijoollee keenya irraas haa barbaadamu! "jedhanii deebisaniif;
²⁶ Philaaxos ergasii Barabbaa gad isaaniif dhiisee, Yesusin immoo reebsisee akka fanniifamuuf dabarsee kenne.

 …  
²⁷ Yommus loltoonni bulchaa biyyaa Yesusin gara mana mootummaatti geessanii, kutata loltuu sana keessaa warra hafan isatti dachaasan.
²⁸ Isaan wayyaa irraa baasanii, uffata bildiimaa itti uffisan.
²⁹ Gonfoo qoraattii hojjetanii mataa isaa irra kaa'anii, ulees harka isaa mirgaatiin qabachiisan. Isa durattis jilbeenfatanii, "Attam ree, yaa mootii Yihudootaa!" jedhanii itti ga'isan.
³⁰ Isatti tufanii; ulicha fuudhanii ittiin mataa Isaa rurrukutan.
³¹ Erga itti ga'isanii booddee immoo uffata sana irraa baasanii, wayyaa isaa deebisanii itti uffisan; kana booddees fannisuudhaaf isa geessan.

 …  
³² Utuu gad ba'aniis, nama biyya Qareenaa Simi'oon isa jedhamu tokko argatanii, fannoo Yesus akka baatuuf isa giddisiisan.
³³ Isaan iddoo Golgootaa jedhamu dhufan; "Golgootaa" jechuun "Iddoo lafee mataa" jechuu dha.
³⁴ Loltoonni achitti daadhii waynii hadhooftuudhaan makame haadhuguuf kennaniif; inni garuu afaaniin qabee, dhuguu jibbe.
³⁵ Erga isa fannisanii booddee muka buufatanii uffata isaa hirmaatan.
³⁶ Kana booddee isaan taa'anii achitti isa eegan.
³⁷ Caaffanni yakka inni ittiin hadheeffame mul'isus, "Inni kun Yesus mootii Yihudootaa ti" kan jedhu, mataa isaa irraan kaa'amee ture.
³⁸ Yommus saamtonni lama isaa wajjin, inni tokko mirga isaatti, inni kaan immoo bitaa isaatti fannifaman.
³⁹ Warri achiin darbanis mataa isaanii raasanii,
⁴⁰ " Ati isa mana qulqullummaa jigsitee, guyyaa sadiitti ijaartu, ilma Waaqayyoo yoo taate mee of oolchi! Fannoo irraas gad bu'i!" jedhanii in arrabsu turan"'.
⁴¹ Luboonni warri angafoonnis immoo barsiisota seeraa fi maanguddootaa wajjin akkasuma isatti ga'isanii,
⁴² "Inni namoota biraa oolcheera, ofii isaa immoo oolchuu hindanda'u. Inni mootii Israa'el erga ta'ee, mee amma fannoo irraa gad haa bu'u nus isatti in amanna.
⁴³ Inni Waaqayyoon amanateera, Waaqayyo immoo yoo isatti gammade isa haa oolchu; innumtuu 'Ani ilma Waaqayyooti' jedheera" jedhan.
⁴⁴ Warri saamtonni isaa wajjin fannifaman iyyuu akkasuma isa in arrabsu turan.

 …  
⁴⁵ Guyyaa sa'aatii ja'aa hamma sa'aatii sagaliitti dukkanni lafa hundumaa irra ture.
⁴⁶ Gara sa'aatii salgaffaatti Yesus sagalee guddaadhaan, "Elii, Elii⁶ lamaa sabaktanii?" jedhee waammate; kunis, "Waaqayyo ko, Waaqayyo ko maaliif na dhiifte?" jechuutti in hiikama.
⁴⁷ Warra achi dhaabatan keessaa kaan kana dhaga'anii, "Namni kun Eliyaasin waammata" jedhan.
⁴⁸ Achumaan immoo tokko isaan keessaa fiigee waan akka cumaa buqqee hadhaa'aa, isa daadhii waynii dhangaggaa'aan guutame fuudhee uleetti kaa'ee, akka inni dhuguuf kenneef.
⁴⁹ Warri kaan garuu,"Turi! Eliyaas isa oolchuudhaa yoo dhufe, mee in ilaalla!" jedhan.
⁵⁰ Yesus ammoo sagalee guddaadhaan iyyee hafuura isaa kenne,
⁵¹ Kunoo, golgaan mana qulqullummaa olii hamma gadiitti iddoo lamatti tarsa'e, lafti in socho'e, kattaawwanis in dadayya'an.
⁵² Awwaalonnis immoo banamanii, warri qulqulloonni dur du'an in kaafaman,
⁵³ Isaanis awwaalota keessaa ba'anii, du'aa ka'uu Yesus booddee Yerusaalem mandara qulqullaa'aatti lixanii namoota baay'eetti mul'atan.
⁵⁴ Angafni dhibbaa fi namoonni isaa wajjin Yesusin egaa turan, socho'a lafaa, waan yeroo sana ta'e hundumaas yommuu argan guddaa sodaatanii, "Namni kun dhuguma ilma Waaqayyoo ture" jedhan.
⁵⁵ Dubartoonni baay'een Galiilaadhaa isa duukaa bu'anii isaaf kan hojjetan, halaala dhaabatanii in ilaalu turan,
⁵⁶ Maariyaam isheen Magdalaa, Maariyaam haati Yaaqoobii fi Yoseef, haati ilmaan Zabdewosis isaan keessa turan.

 …  
⁵⁷ Yommuu galgalaa'e sooressi mandara Armaatiyaa, Yoseef jedhamu tokko dhufe; namichi kun ofuma isaatii bartuu Yesus ta'eera.
⁵⁸ Inni Philaaxos bira dhaqee, reeffa Yesus kadhate; kana irratti Philaaxos akka kennamuuf in abboome.
⁵⁹ Yommus Yoseef reefficha fuudhee, wayyaa haarrii quncee talbaa irraa dha'ameen kafanee,
⁶⁰ awwaala isa reefuu ofii isaatiif garaa dhagaa keessatti tolfate keessa kaa'e; dhagaa guddaas gara balbala awwaalichaatti gangalchee, adeeme.
⁶¹ Maariyaam isheen Magdalaa, Maariyaam isheen kaanis fuullee awwaalichaa in taa'u turan.

 …  
⁶² Guyyaan qophaa'ummaa darbee borumtaa isaa luboonni warri angafoonnii fi Fariisonni Philaaxos duratti walitti qabamanii,
⁶³ "Gooftaa! Inni wallaalchifataan sun utuu jiruu, 'Guyyaa sadii booddee nan kaafama' akka inni jedhe yaadanneerra.
⁶⁴ Kanaafis awwaalichi hamma guyyaa sadaffaatti akka eegamu, abboomi! Kun yoo ta'uu dhaabaate garuu bartoonni isaa dhufanii isa hatanii namootaan immoo, 'Inni du'aa ka'eera' in jedhu; wallaalchisuun inni gara dhumaa kun immoo isa duraa irra caalaa kan hammaatu in ta'a" jedhaniin.
⁶⁵ Philaaxos yommus, "Warra eegan fudhadhaa dhaqaatii akka beektanitti eegsifadhaa!" isaaniin jedhe.
⁶⁶ Akkasitti isaan eegdota sanaa wajjin dhaqanii, dhagichatti mallattoo godhanii, awwaalicha eegsisan.

Mat. 28
¯¯¯¯¯¯¯¯¯¯
¹ Sanbanni erga darbee, jalqaba torbaniitti barii [gaafa Sanbataguddaa], Maariyaam isheen Magdalaa fi Maariyaam isheen kaan awwaalicha ilaaluu dhaqan.
² Kunoo, ergamaan gooftichaa waaqa irraa gad bu'ee, dhufee dhagicha balbala awwaalichaa irraa garagalche waan irra taa'eef, socho'i lafaa guddaan isaa ta'e.
³ Bifni isaa akka bakakkaa, uffanni isaas akka cabbii adii ture.
⁴ Warri eegdonni awwaalichaa isa sodaachuu irraa kan ka'e rom'anii, akka waan du'anii ta' an.
⁵ Ergamaan sun garuu warra dubartootaan, "Isin Yesusin isa fannifamee ture akka barbaaddan anuu beeka. Hin sodaatinaa!
⁶ Inni as hin jiru, akkuma jedhe ka'eera; kottaa iddoo reeffi isaa ka'ame ture iyyuu ilaalaa!
⁷ Ammas dafaa dhaqaa bartoota isaatti, 'Inni du'aa ka'eera, kunoos, inni isin dura Galiilaa in dhaqa, achitti isa in argitu' jedhaatii himaa! Kunoo, ani isinitti himeera" jedhe.
⁸ Yommus isaan sodaa fi gammachuu guddaadhaan awwaalicha keessaa ba'anii, bartoota isaatti himuudhaaf in fiigan.
⁹ Kunoo, Yesus isaanitti dhufee, nagaa isaan gaafate; isaan immoo itti dhi'aatanii miilla isaa qabatanii sagadaniif.
¹⁰ Yommus Yesus, "Hin sodaatinaa, dhaqaa Galiilaatti akka gad bu'aniif obboloota kootti himaa! Isaanis achitti na arguuf jiru" isaaniin jedhe.

 …  
¹¹ Warri dubartootaa utuu karaa adeemaa jiranii, kunoo, warra awwaalicha egaa turan keessaa kaan gara mandaraa dhaqanii, waan ta'e hundumaa luboota warra angafootatti himan.
¹² Luboonni warri angafoonnis maanguddootaa wajjin wal ga'anii, erga mari'atanii booddee, horii ga'u warra loltuu sanaaf kennanii,
¹³ "Waa'ee isaa immoo, 'Bartoonni isaa halkan dhufanii utuu nuyi rafnuu, reeffa isaa hatanii sokkan' jedhaatii namootatti himaa!
¹⁴ Dubbiin kun gurra bulchaa biyyaa bira yoo ba'e immoo, nuyi in qabbaneessina; isin rakkinatti akka hin galles in goona" jedhaniin.
¹⁵ Kanaaf warri eegdonni horicha fudhatanii, akka isaanitti himame in godhan. Egaa dubbiin kun hamma har'aatti iyyuu Yihudoota gidduutti akkasitti in odeeffama.

 …  
¹⁶ Bartoonni kudha tokkon immoo, Galiilaa keessaa gara gaara itti Yesus wal argina isaaniin jedhe, in dhaqan.
¹⁷ Yeroo isa argan in sagadaniif; kaan garuu in maman.
¹⁸ Yesus immoo gara isaaniitti dhi'aatee, "Gooftummaan hundinuu waaqa irratti lafa irrattis anaaf kennameera.
¹⁹ Egaa dhaqaa, maqaa abbaatii fi ilmaatti, kan hafuura qulqulluuttis isaan cuuphuudhaan, saba hundumaa bartoota koo godhaa!
²⁰ Waanan isin abboome hundumaa eeguu isaan barsiisaa! Kunoo, ani immoo hamma dhuma baraatti guyyaa hundumaa isinii wajjin nan jira" isaaniin jedhe.

Mar. 1
¯¯¯¯¯¯¯¯¯¯
¹ Kun jalqaba wangeela Yesus Kristos ilma Waaqayyoo ti.
² Macaafni, "Ilaa, ergamaa koo isa karaa siif qopheessu si dura nan erga!" in jedha. Macaafa Isaayaas raajichaakeessatti immoo,
³ "Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii, daandii inni irra adeemus qajeelchaa!" kan jedhu caafamee jira.  ⁴ Yohannis cuuphaan lafa onaa keessatti argamee, "Cuuphamaa, yaada garaa geddarachuu keessan mul'isaa! Waaqayyo immoo cubbuu keessan isiniif in balleessa" jedhee labse.
⁵ Guutummaa kutaa biyya Yihudaa keessa, mandara Yerusaalem keessa kan jiraatanis hundinuu lafa Yohannis cuuphaan jirutti ba'anii, cubbuu isaanii himachaa laga Yordaanositti of in cuuphsisu turan.
⁶ Yohannis uffata rifeensa gaalaa irraa dha'ame uffatee, mudhii isaas teephaan hidhate, hawaannisaa fi damma moggaa nyaachaa jiraate.
⁷ Innis, "Inni ana irra jabaatu na booddeedhaan dhufaa jira; gad gugguufee hidhaa kophee isaatii illee hiikuudhaaf ani nama ta'u miti.
⁸ Ani bishaaniinan isin cuuphe; inni garuu hafuura qulqulluudhaan isin in cuupha" jedhee labse.

 …  
⁹ Bara sanatti Yesus, Naazireet mandara Galiilaatii dhufee, Yohannis Yordaanositti isa cuuphe.
¹⁰ Yohannis akkuma Yesus bishaanicha keessaa ba'een, bantiiwwan waaqaa saaqamuu isaanii, hafuurri qulqulluunis akka gugeetti dhufee isa irra bu'uu isaa arge.
¹¹ Sagaleen immoo, "Ati ilma koo isa jaallatamaa dha; gammachuun koos sitti in raawwatama" jedhee waaqa irraa dubbate.

 …  
¹² Hafuurri qulqulluun achumaan Yesusin gara lafa onaatti in baase.
¹³ Yesus lafa onaa keessa guyyaa afurtama bubbule, Seexanaanis qoramaa ture. Achittis bineensota gidduu ture, ergamoonni Waaqayyoos isaaf in ergamu turan.

 …  
¹⁴ Yohannis cuuphaan mana hidhaatti dabarfamee erga kennamee booddee, Yesus kutaa biyya Galiilaa dhufee wangeela Waaqayyoo lallabe.
¹⁵ "Barichi raawwatameera, mootummaan Waaqayyoos dhi'aateera, yaada garaa geddaradhaa wangeelatti amanaa!" jedhe.

 …  
¹⁶ Yesus ciisa bishaan Galiilaa bukkee utuu darbuu, Simoonii fi Indriiyaasin obboleessa Simoon kiyyoo isaanii bishaanichatti utuu darbatanii arge; isaan qurxummi-qabduu turan.
¹⁷ Yesus immoo, "Na duukaa kottaa! Anis nama kan walitti qabdan isinan godhadha" isaaniin jedhe.
¹⁸ Isaan achumaan kiyyoota isaanii achitti dhiisanii, isa duukaa in bu'an.
¹⁹ Yesus takka adeemee,Yaaqoobii fi Yohannisin ilmaan Zabdewos, bidiruu isaanii keessa taa'anii kiyyoota isaanii utuu tottolfatani arge.
²⁰ Inni achumaan isaan waame; Isaanis abbaa isaanii Zabdewosin hojjetootaa wajjin bidiruu keessatti dhiisanii, Yesus duukaa bu'an.

 …  
²¹ Yesus bartoonni waamamanis mandara Qifirnaahom dhaqan; inni immoo guyyaa Sanbataatti mana sagadaatti galee barsiise.
²² Garaan warra isa dhaga'aniis barsiisa isaatiin rukutame; Yesus akka barsiisota seeraatti utuu hin ta'in, akka nama aboo qabuutti isaan in barsiisa ture.
²³ Namni hafuura hamaadhaan qabame tokko mana sagadaa isaaniii keessa ture iyyuu, si'uma sana caraanee,
²⁴ "Yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo;" jedhe.
²⁵ Yesus garuu, "Gab jedhi, keessaa ba'is!" jedhee hafuuricha hamaa in ifate.
²⁶ Hafuurri hamaan sun namicha qabatee ture sana wixxifachiisee, sagalee guddaadhaan iyyee, namicha keessaa ba'e.
²⁷ Isaan hundinuu na'anii, dinqifataniis" "Maal wanti akkasii? Barsiisa, haaraa aboo of keessaa qabu! inni hafuurota hamoota iyyuu in abbooma; isaanis isaaf in abboomamu" jedhanii walitti dudubbatan.
²⁸ Oduun isaa "takkaadhumaan naanna'aa kutaa biyya Galiilaa sana keessaa iddoo halle hundumaatti dhaga'ame.

 …  
²⁹ Yesus mana sagadaatii akkuma ba'een, Yaaqoobii fi Yohannisii wajjin mana Simoonii fi Indriiyaas dhaqe.
³⁰ Yommus amaatiin Simoon dhukkuba dhagna-gubaadhaan qabamtee in ciifti turte; achumaan jarri waa'ee ishee isatti himan.
³¹ Yesus itti dhi'aatee, harka ishee qabee, ol ishee kaase dhagna-gubaan sunis ishee dhiise, isheen immoo isaan in keessumsiifte.
³² Galgala sana erga aduun lixxee bood dee, warra dhukkubsatan, warra hafuura hamaadhaan qabamanis hundumaa gara isaatti fidan.
³³ Namoonni mandara sanaa hundumtuu balbala duratti walitti qabaman.
³⁴ Yesus dhukkubsatoota baay'ee warra dhukkuba garaa garaatiin rakkachaa turan fayyisee, hafuurota hamootas baay'ee baase; hafuuronni hamoonni isa waan beekaniif, inni dubbachuu isaan dhowwe.

 …  
³⁵ Ganama barii amma illee utuu hin ifin ka'ee, gad ba'ee gara iddoo namni hin jirree dhaqee, achitti Waaqayyoon in kadhate.
³⁶ Simoonii fi warri isaa wajjin turan isa barbaacha ba'an.
³⁷ Isa argatanii, "Hundinuu si barbaadaa jiru jedhaniin.
³⁸ Yesus garuu, "Ani isaaf waanan ba'eef, achittis akkan lallabuuf kottaa, gara mandaroota nutti aananii in dhaqnaa!" isaaniin jedhe.
³⁹ Inni dhaqee manneen sagadaa isaanii guutummaa kutaa biyya Galiilaa keessa jiranitti lallabee, hafuurota hamootas namoota keessaa baase.

 …  
⁴⁰ Namni dhagni isaa lamxaa'e tokko gara Yesus dhufee [jilbeenfatee], "Fedha kee yoo ta'e na qulleessuu in dandeessa" jedhee isa kadhate.
⁴¹ Kanaaf Yesus, garaa laafeefii hiixatee qabee, "Fedheeraa qullaa'i!" ittiin jedhe.
⁴² Achumaan namichi lamxii isaa irraa fayyee qullaa'e.
⁴³ Yommus Yesus namicha cimsee of eeggachiisee,
⁴⁴ "Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaattuu haa mul'atuuf akka Museen abboomettis qullaa'uu keetiif kennaa, kee dhi'eessi!" jedhee isa gad "dhiise.
⁴⁵ Namichi achii erga ba'ee booddee, waan baay'ee waa'ee, isaatiif odeessuutti ka'ee, dubbii, kana biyyaan ga'e. Kanaaf Yesus lafa namni hin jirre bubbule malee, mul'inatti mandaratti galuu hin dandeenye; namoonnis iddoo hallee gara isaa in dhufu turan.
Mar. 2
¯¯¯¯¯¯¯¯¯¯
¹ Guyyaa muraasa booddee Yesus deebi'ee Qifirnaahomitti gale; namoonni immoo akka inni mana jiru dhaga'an.
² Balbaluma duraa iyyuu hamma iddoon dhibutti, namoonni baay'een walitti qabaman; Yesus immoo dubbii wangeelaa isaanitti in hima ture.
³ Yommus jarreen tokko, nama dhagni isaa gar tokko duunaan afur ta'anii baatani fidanii gara Yesus dhufan.
⁴ Baay'ina namootaatiif gara Yesusitti geessuu dadhabnaan, bantii mana [biyya sanaa isa diriiraa], kallattii Yesus tureen diiganii erga saaqanii, siree namichi dhagni isaa gar tokko du'e irra ciisee jiru gad buusan.
⁵ Yesus amantii jarreen kanaa yommuu arge, namicha isa dhagni isaa gar tokko du'een, "lima koo, cubbuun kee hundinuu siif dhiifameera" jedhe.
⁶ Barsiisonni seeraa warri achi taa'aa turan tokko, garaa isaanii keessatti yaadaa turanii,
⁷ "Attamitti namichi kun akkas dubbata? Kun Waaqayyoon arrabsuu isaa ti! Waaqayyo tokkicha malee eenyutu cubbuu namaaf dhiisuu danda'a?" jedhan.
⁸ Yesus achumaan garaa isaanii keessatti yaadaa akka jiran hafuuraan hubatee, "Maaliif waan akkasii garaa keessanitti yaaddu?
⁹ Kamtu salphaa dha? Namicha dhagni isaa gar tokko du'e sanaan, 'Cubbuun kee siif dhiifameera jechuu moo yookiis, 'Ka'iitii siree kee fudhadhuu adeemi jechuu?
¹⁰ Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo,
¹¹ "Sittan hima, ka'iitii siree kee fudhadhuu mana keetti gali!" jedheen.
¹² Utuma isaan ilaalanii, namichi sun ka'ee, achumaan siree isaa fudhatee gad ba'e. Kana irratti hundumti isaanii fajajanii, "Kan akkasii kana takkaa arginee hin beeknu" jechaa, Waaqayyoof hooqubaa dhi'eessan.

 …  
¹³ Yesus ammas gad ba'ee gara qarqara bishaanii dhaqe; namoonni hundinuu gara isaa dhufnaan, isaan barsiise.
¹⁴ Inni utuu darbuu, Lewwii ilma Alfewos iddoo qaraxaa utuu taa'uu argee, "Na duukaa bu'i!" jedheen. Kana irratti Lewwiin ka'ee, duukaa bu'e.
¹⁵ Warri Yesus duukaa bu'an namoota baay'ee waan turaniif, Yesus mana Lewwii maaddiitti yommuu taa'e, qaraxxoonnii fi warri akka seeraatti hin jiraanne baay'atanii, Yesusii fi bartoota isaa wajjin maaddiittiin taa'an.
¹⁶ Fariisota keessaa barsiisota seeraa kan turan, Yesus warra akka seeraatti hin jiraannee fi warra qaraxxuu wajjin nyaachuu isaa yommuu argan, "Inni attamitti warra qaraxxuudhaa fi warra akka seeraatti hin jiraannee wajjin nyaata?" jedhanii bartoota isaa gaafatan.
¹⁷ Yesus kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee; ani warra jireenya qajeeltoo jiraatan waamuu hin dhufne, warra cubbamoota waamuufan dhufe malee" isaaniin jedhe.

 …  
¹⁸ Bartoonni Yohannisii fi bartoonni Fariisotaa in soomu turan; jarreen tokko immoo dhufanii Yesusin, "Bartoonni Yohannisii fi bartoonni Fariisotaa maaliif soomu? Bartoonni kee immoo maaliif hin sooman?" jedhan.
¹⁹ Yesus immoo deebisee, "Dhirsi misirroo utuu isaanii wajjin jiruu, warri cidhaa soomuu danda'uu ree? Hamma dhirsa misirroo of biraa qabanitti, soomuu in danda'an.
²⁰ Guyyoonni dhirsi misirroo isaan duraa itti fudhatamu dhufuuf jiru; egaa guyyaa sanatti in soomu.
²¹ Homtinuu erbee haaraa takkaa hin miicamin uffata moofaatti hin hodhu; kana yoo godhe erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu in ta'a.
²² Akkasuma immoo daadhii waynii haaraa qodaa bososaatti hin naqan; kana yoo godhan daadhichi qodicha in dhoosa, daadhichi, qodichis in badu. Egaa daadhii waynii haaraa qodaa jabaatti in naqu" isaaniin jedhe.

 …  
²³ Guyyaa Sanbataa tokko immoo Yesus maasii qamadii keessa in darba ture; bartoonni isaas utuu adeemanii asheetii cirachuu jalqaban.
²⁴ Fariisonni yommus, "'Argitaa? Bartoonni kee guyyaa Sanbataatti gochuun seeraan kan dhowwame maaliif godhu?" jedhanii isa gaafatan.
²⁵ Yesus deebisee, "Daawit namoota isaa wajjin waan nyaatu dhabee yommuu beela'e, waan inni godhe isin takkaa hin dubbifnee ree?
²⁶ lnnoo, bara Abiyaataar angafa lubootaa turetti, mana Waaqayyootti galee, bu'ddeena ilaalchaa Waaqayyoof dhi'aates, 'luboota irraa kan hafe warri kaan nyaachuun seeraan dhowwamee kan ture"' nyaatee, namoota warra isaa wajjin turaniifis kenne" isaaniin jedhe.
²⁷ Yesus itti dabalee, "Sanbatatu namaaf uumame malee, namni Sanbataaf hin uumamne.
²⁸ Egaa ilmi namaa Sanbata irratti iyyuu gooftaa dha" isaaniin jedhe.

Mar. 3
¯¯¯¯¯¯¯¯¯¯
¹ Yesus ammas mana sagadaa tokkotti ol lixe; namni harki isaa tokko naafate immoo achi ture.
² Yommus jarri isa hadheessuudhaaf guyyaa Sanbataatti namicha kana fayyisa yoo ta'e jedhanii, isa in gaadu turan.
³ Yesus immoo namicha harki isaa naafate sanaan, "Ka'ii gidduu dhaabadhu!" jedhe.
⁴ Jaraanis, "Seerri keenya guyyaa Sanbataatti gaarii moo hamaa gochuu yookiis lubbuu oolchuu moo ajjeesuu nu abbooma?" jedhe. Isaan garuu calluma jedhan.
⁵ Kana irratti aaree warra naanna'aa isaa jiran ilaalee, mata-jabina isaaniittis gaddee namichaan, "Harka kee diriirsi!" jedhe. Yommuu namichi harka isaa diriirse, harki isaa deebi'ee in fayye.
⁶ Yommusuma warri Farisotaa gad ba'anii warra garee Herodisii wajjin koratanii, attamitti akka isa balleessan mari'atan.

 …  
⁷ Yesus bartoota isaa wajjin jara biraa sokkee gara bishaan ciisaa dhaqe. Kutaa biyya Galiilatii fi biyya Yihudaatii namonni sonaan baay'een isa duukaa dhaqan.
⁸ Waan inni hojjete hundumaa warri dhaga'an, mandara Yerusaalemii, biyya Edoomiyaatii, biyya Yordaanos gamaatii, naannoo mandaroota Xiiroosii fi Sidoonii sonaan baay'atanii gara isaa dhufan.
⁹ Innis, tuuti sun dhiibboodhumaan akka isa hin buruqsinetti, bidiruun tokko qophaa'ee akka isa eeguuf bartota isaatti hime.
¹⁰ Inni dhukkubsatoota baay'ee waan fayyiseef, warri dhukkuba garaa garaa qaban hundinuu isa harkaan qabuudhaaf, hamma isa irratti wal-caccabsanitti ga'an.
¹¹ Hafuuronni hamoonni² namoota keessa jiran yeroodhuma isa arganitti, fuula isaa duratti kufanii, "Ati ilma Waaqayyoo ti" jedhanii in iyyu turan.

 …  
¹² Inni garuu akka isaan isa hin mul'ifnetti cimsee isaan ifate.

 …  
¹³ Yesus gara gaaraatti ol ba'ee, warra barbaades ofitti waame; isaanis gara isaa dhufan.
¹⁴ Isaa wajjin akka turaniif wangeela lallabuufis akka isaan erguuf, namoota kudha lama bartoota godhate; (isaan kana warri inni "Ergamoota" jedhee immoo waame).
¹⁵ Hafuurota hamoota baasuu fis aboo akka isaan qabaatan godhe.
¹⁶ Warri kudha lamaan inni bartoota isaa godhate immoo, Simoon isa inni "Phexros" jedhee moggaase,
¹⁷ Yaaqoobii fi Yohannis ilmaan Zabdewos warra inni "Bo'an erges" jedhee moggaase; kunis "Ilmaan qaqawwee" jechuu dha.
¹⁸ Indriiyaas, Filiphos, Bartolomewos, Maatewos, Toomaas, Yaaqoob ilma Alfewos, Taadewos, Simoon isa "Hinaafticha" jedhamee beekame;
¹⁹ akkasumas Yihudaa nama biyya Keriyot, isa" Yesusin dabarsee kenne.

 …  
²⁰ Yesus gara manaatti yommuu gale, hamma innii fi bartoonni isaa buddeena illee nyaachuu dadhabanitti ammas tuuti namootaa walitti dacha'an.
²¹ Firoonni isaa immoo kana dhaga'anii, "Innnoo qalbii dabarse" jedhanii, isa qabuudhaaf dhufan.
²² Barsiisonni seeraa warri Yerusaalemii dhufan immoo, "Bi'el Zebul isa keessa jira; humna angafa Seexanootaa kanaanis hafuurota hamoota in baasa" jedhanii Yesus irratti dubbatan.
²³ Kana irratti inni gara ofii isaatti isaan waamee fakkeenyaan, "Attamitti Seexanni Seexana baasuu danda'a?
²⁴ Mootummaan tokko ofii isaatii yoo gargar cabe, mootummaan sun danda'ee hin dhaabatu;
²⁵ maatiin mana tokkoos yoo ofittii gargar cabe, manni sun dhaabachuu hin danda'u.
²⁶ Seexannis ofii isaa irratti ka'ee yoo gargar cabe, badduu ba'uu isaa ta'a malee dhaabachuu hin danda'u.
²⁷ Duraan dursee namicha jabaa sana yoo hidhate malee, homtinuu mana nama jabaa tokko cabsee lixee mi'a isaa saamuu hin danda'u; erga hidhatee booddee garuu dhuguma mana isaa saamuu in danda'a.
²⁸ Ani dhuguman isinitti hima cubbuun hundinuu arrabsoon kam illee afaan namaa keessaa yoo ba'e, ilmaan namootaaf in dhiifama.
²⁹ Eenyu illee hafuura qulqulluudhaan mormee isa irratti yoo dubbate garuu, cubbuu bara baraatiin yakkaa ta'a malee, bara baraan dhiifamuu hin argatu" isaaniin jedhe.
³⁰ Kanas namoonni, "Innoo hafuura hamaa³ of keessaa qaba" jedhanii waan turaniif dubbate.< ³Mar ³:³⁰ "Hafuura hamaa" yookiis "Hafuura xuraa'aa". >

 …  
³¹ Kana booddee haati Yesusii fi obbolaan isaa dhufanii ala dhaabatanii itti erganiis isa waamsisan.
³² Yeroo sanatti, tuuti namootaa isatti naanna'anii in taa'u turan. Isaan, "Kunoo, haati kee, obbolaan kees alaa si gaafachaa jiru" ittiin jedhan.
³³ Inni garuu deebisee, "Haati koo, obbolaan koos eenyu fa'i?" isaaniin jedhe.
³⁴ Gara warra isatti naanna'anii taa'aniis ilaalee, "Haati koo, obbolaan koos warra as jiran kana.
³⁵ Jaalala Waaqayyoo kan godhu eenyu iyyuu obboleessa koo ti, obboleettii koo ti, haadha koo tis" jedhe.
Mar. 4
¯¯¯¯¯¯¯¯¯¯
¹ Yesus ciisa bishaanichaa bukkeetti ammas barsiisuu jalqabe. Tuuti isa biratti walitti qabame immoo sonaan baay'annaan, Yesus bidiruu tokko yaabbatee, gara gidduu bishaaniittis butatee barsiisuudhaaf taa'e; yommus namoonni hundinuu qarqara ciisa bishaanichaa turan.
² Yesus barsiisa isaa keessatti fakkeenya garaa garaatiin waan baay'ee isaan barsiise.
³ "Dhaggeeffadhaa! Namichi tokko sanyii facaasuudhaaf ba'e.
⁴ Inni utuu facasuu kaan karaa bukkee bu'anii, simbirrooonnis dhufanii funaananii nyaatan.
⁵ Kaan immoo lafa dhagaa, biyyoo baay'ee hin qabne irra bu`an; lafti isaan irra bu'an biyyoo gad fagoo waan hin qabneef dafanii biqilan.
⁶ Garuu yommuu aduun itti baate coollagganii, hidda gad fagoo waan hin godhatiiniif in gogan.
⁷ Kaan qoraattii keessa bu'an; qoraattonnis guddatanii isaan hudhan; isaanis ija hin godhanne.
⁸ Kaan garuu biyyoo gaarii keessa bu`an; biqilanii, guddatanii, ijas godhatan. Iji isaanii immoo kaan dachaa soddoma, kaan dachaa jaatama, dachaa dhibba ta'e!" jedhe.
⁹ Itti dabalees, "Gurra ittiin dhaga'u kan qabu haa dhaggeeffatu!" jedhe.

 …  
¹⁰ Yeroo Yesus kophaa ta'etti, warri isa bira turan bartoota kudha lamaanii wajjin waa'ee fakkeenya kana isa gaafatan.
¹¹ Yesus immoo deebisee, "Dhoksaan mootummaa Waaqayyoo isiniif kennameera; warra ala jiraniif garuu kun hundinuu fakkeenyaan ta'a.
¹² Utuma ilaalanii akka hin argineef, utuma dhaga'aniis akka hin hubanneef, gara Waaqayyootti akka hin deebineef, cubbuun isaaniis akka isaaniif hin dhiifamneef,fakkeenyaan in kennama" isaaniin jedhe.

 …  
¹³ Yesus itti fufee, "Fakkeenyi kunis isiif hin galuu? Egaa attamitti fakkeenya kan ta'e hundumaa hubattu ree?
¹⁴ Inni facaasu sanyii dubbii Waaqayyoo facaasa.
¹⁵ Karaa bukkeen, fakkeenya warra yommuudhuma dubbiin Waaqayyo facaafamu dhaga'anii, yommusumas Seexanni dhufee dubbichaisa garaa isaanii keessatti facaafame butatu.
¹⁶ Lafti dhagaas, fakkeenya warra dubbicha garaa isaanii keessatti facafame, yammuu isa dhaga'an gammachuudhaan fudhatanii ti.
¹⁷ Isaan akka biqiltuu hidda gad fagoo hin qabneetti, yeroof in dhaabatu; sababi dubbichaatiif rakkidhunni yookiis ari'atamuun yammuu ka'u achumaan in gufatu.
¹⁸ Lafti qoraattii, fakkeenya warra dubbicha isa garaa isaanii keessatti facaafame dhaga'anii ti.
¹⁹ Yaaddoon biyya lafaa, gowwoomsaan soorumaa, kajeellaan adda addaas itti dacha’anii, dubbicha ija utuu hin godhatin hafe.
²⁰ Lafti gaariin garuu, fakkeenya warra dubbicha isa garaa isaanii keessatti facafame dhaga'anii, fudhatanii, kaan dachaa soddoma, kaan dachaa jaatama, kaanis dachaa dhibba ija godhatanii ti" isaaniin jedhe.

 …  
²¹ Yesus ammoo, "ibsaan guuboo jala yookiis siree jala kaa'amuuf in fidamaa ree? Baattuu ibsaa irra akka kaa'amuuf mitii ree?
²² Kan dhokate yoo jiraate, mul'achuudhaaf dhokate; dhoksaatti kan eegames yoo jiraate, bakkeetti ba'uuf eegame.
²³ Egaa, namni gurra ittiin dhaga'u yoo qabaate haa dhaggeeffatu!" isaaniin jedhe.
²⁴ Yommus. Yesus, "Isa dhageessan akeekkadhaa! Qodaa safaraa itti namaaf itti kennitutti siif in kennama, caalchisees siif in kennama".
²⁵ Isa fudhatee waa qabuuf, ittt dabalamee in kennamaaf, kennaa isaa of keessaa kan hin qabne garuu, inumti inni qabu iyyuu isa duraa in fudhatama" isaaniin jedhe.

 …  
²⁶ Yesus itti fufee, "Mootummaan Waaqayyoo akka nama qotiisa isaatti sanyii facaafatee ti.
²⁷ Namichi galee halkan in rafa, guyyaas in ka'a; sanyichi immoo utuu inni hin beekin in biqila in guddatas.
²⁸ Lafichi ofuma isaatiin duraan dursee biqilaa fi humna, itti aansees hudha, kana booddees ija guutuu in godhachiisa.
²⁹ Midhaanichi erga bilchaatee garuu yeroon haamaa waan ga'eef, achumaan haamtuu itti in erga" jedhe.

 …  
³⁰ Yesus amma immoo, "Mootummaa Waaqayyoo maalitti fakkeessinu? Yookiis isaaf fakkeenya maalii kenninu?
³¹ Inni akka ija sanaaficaa ti; yommuu lafatti faca'u ija biqila lafaa hundumaa irra in xinnaata.
³² Inni yommuu faca'u, biqilee in guddata, biqila hundumaa irra kan caalu ta'ee, damee gurguddaa in godhata. Simbirroonni dhufanii gaaddisa damee isaa jalatti mann'ee ijaarratu" jedhe,.

 …  
³³ Yesus fakkeenyota baay'ee kana fakkaataniin hamma isaan dhaggeeffachuu danda'anitti dubbicha isaanitti hime.
³⁴ Inni fakkeenya malee isaanitti hin dubbanne, kophaatti immoo waan hundumaa bartoota warra kan isaatiif hiike.

 …  
³⁵ Yesus galgala gaafasii bartoota isaatiin, "Kottaa bishaan ciisaa kana gamatti ceenaa" jedhe.
³⁶ Bartoonni isaa namoota achi turan gad dhiisanii, akkuma inni bidiruu keessa jirutti Yesusin fudhatanii adeeman; bidiroonni biraas immoo isaa wajjin dhaqan.
³⁷ Yommus qilleensi jabaan bubbisaa dhufe; dha'aan bishaanichaa immoo bidirichatti bu'ee, bishaan itti guutuutti ka'e.
³⁸ Yesus garuu bidiricha keessa gara duubaatiin waa boraafatee in rafa ture. Bartoonni isaa isa dammaqsanii, "Barsiisaa! Dhumuun keenya si hin dhibuu?" jedhan.
³⁹ Yesus dammaqee qilleensicha ifatee, dha'aa bishaanichaan immoo, "Cal jedhi, gab jedhis!" jedhe. Kana irratti qilleensichi dhaabannaan gabiin guddaan ta'e.
⁴⁰ Kana booddee bartoota isaatiin "Maaliif sodaatoo taatan? Amma iyyuu amantii hin qabdanii?" jedhe.
⁴¹ Isaan immoo guddaa sodaatanii, "Namni kun eenyu? Qilleensaa fi bishaan in abbooma, isaanis isaaf in abboomamu" waliin jedhan.

Mar. 5
¯¯¯¯¯¯¯¯¯¯
¹ Kana booddee isaan ciisa bishaanii gama, gara kutaa biyya Gergeesaa⁴ dhufan.
² Akkuma Yesus bidiricha irraa bu'een, namni hafuurri hamaan keessa ture tokko iddoo awwaalaa keessaa ba'ee isatti dhufe.
³ Namichi kun awwaalota gidduu jiraate; homtinuus funyoodhuma sibiilaatiin illee isa hidhuu hin dandeenye.
⁴ Inni yeroo baay'ee funyoo sibiilaatii fi hidhaa harkaatiin hidhameera, garuu funyoo sibiilaa of irraa in kukkutaa, hidhaa harkaas in caccabsa ture. Kanaaf namni tokko illee gad isa qabuu hin dandeenye.
⁵ Namichi kun yeroo hundumaa halkanii fi guyyaa awwaalota gidduutti, tulloota irrattis argamee in iyya, dhagaadhaanis of in rukuta ture.
⁶ Inni fagootti Yesusin argee, gara isaatti fiigee jilbeenfatee Yesusiif sagade.
⁷ Caraanaas sagalee guddaadhaan, "Yaa Yesus ilma Waaqayyoo aabbaa, maal nattii qabda? Maaltus dhimma koo keessa si buuse? Hadaraa Waaqayyoo ana hin dhiphisin!" jedhe.
⁸ Yesus immoo, "Ati hafuura hamaa nana, namicha kana keessaa ba'i!" ittiin jedhee ture.
⁹ Yesus, "Maqaan kee eenyu?" jedhee gaafannaan, hafuurichi immoo, "Maqaan koo duula, nuyi baay'ee dha" jedhee deebiseef.
¹⁰ Achumaanis hafuurota baay'ee sana biyya keessaa akka hin baafneef, jabeessee Yesusin kadhate.
¹¹ Dirree gaarichaa sana irra, kunoo, hoomaan booyyee bobba'anii turan.
¹² Hafuuronni hamoonni sun immoo "Booyyota sanatti akka galluuf itti nu ergi!" jedhanii Yesusin kadhatan.
¹³ Yommus inni haa dhaqaniif isaan dhiise. Hafuuronni hamoonni namicha keessaa ba'anii booyyota sanatti galan. Hoomaan akka booyyota kuma lamaatti lakkaa'aman sun, hallayyaa irraa gad gara ciisa bishaaniitti konkolaatanii liqimfaman.
¹⁴ Yommus warri booyyee eegan baqatanii, kana warra mandara keessaa fi warra biyyaattis odeessan. Namoonni immoo waan ta'e kana ilaaluudhaaf dhufan.
¹⁵ Yesus bira ga'anii, namicha isa duula hafuura hamaadhaan qabamee ture sana wayyaa uffatee, qalbii isaattis deebi'ee achi taa'ee argan; hundumti isaaniis in sodaatan.
¹⁶ Duraan achi turanii, waan namicha hafuurri hamaan keessa ture sanaaf ta'e, hoomaan booyyees maal akka ta'an warri argan, jara dhufanitti himan.
¹⁷ Yommus jarri, Yesus kutaa biyya isaaniitii akka adeemuuf kadhatan.
¹⁸ Yesus achii adeemuudhaaf bidiruu yaabbannaan, namichi hafuura hamaadhaan qabamee ture sun, "Sii wajjin nan adeema" jedhee isa kadhate.
¹⁹ Yesus garuu, "Gara mana keetii fi lammii keetii dhaqi, waan gooftaan siif godhe hundumaa, attamittis akka si maare isaanitti himi!" ittiin jedhe malee tole hin jenne.
²⁰ Namichi achii adeemee mandaroota kurnanuu keessa naanna'ee waan Yesus isaaf godhe hundumaa labse; hundinuus in dinqifatan.

 …  
²¹ Yesus bidiruudhaan deebi'ee ciisa bishaanichaa yommuu ce'etti, namoonni baay'een gara isaatti walitti qabaman. Inni immoo qarqara bishaanichaa ture.
²² Yommus warra geggeessituu mana sagadaa keessaa tokko, maqaan isaa Yaayiros kan jedhamu dhufee, Yesusin argee, miilla isaa jalatti kufee,
²³ "Mucaan koo dhukkubsattee du'uuf jetti, akka isheen fayyitee jiraattuuf hadaraa kottuutii harka kee ishee irra kaa'i!" jedhee jabeessee kadhate.
²⁴ Kanaaf Yesus Yaayirosii wajjin in adeeme; namoonni baay'eenis isa dhiisanii duukaa in bu'u turan.
²⁵ Dubartiin waggaa kudha lamaaf dhiigni ishee dhaabachuu diduudhaan rakkattu tokko immoo turte.
²⁶ Isheen ogeessota qorichaa biratti baay'ee dhiphattee, waan qabdu hundumaas kanuma irratti fixxe; haa ta'u iyyuu malee, qooda itti fooyya'uu ittuma hammaataa adeeme.
²⁷ Isheen waa'ee Yesus yommuu dhageesse, namoota sana gidduu dugda isaa duubaan dhuftee uffata isaa tuqxe.
²⁸ Isheen, "Uffatuma Yesus yoon tuqe illee nan fayya" jettee garaa isheetti yaaddee turte.
²⁹ Achumaan lolaan dhiiga ishee in cite; isheen immoo dhukkuba isheettii akka fayyite itti dhaga'ame.
³⁰ Yesus yeroodhuma sana humni fayyisu isa keessaa akka ba'e beekee, namoota gidduudhaa garagalee, "Eenyutu uffata koo tuqe?" jedhee gaafate.
³¹ Bartoonni isaa immoo, "Akka namoonni si dhiiban utuma argituu, 'Eenyutu na tuqe?' jettee gaafattaa?" jedhaniin.
³² Yesus garuu amma iyyuu nama isa tuqe arguudhaaf naannoo isaa ilaale.
³³ Kana irratti dubartittiin waan isheedhaaf godhame hubattee, sodaachaa rom'aa dhuftee miilla Yesus jalatti lafa dhoofte; dhugaa ishee hundumaas isatti himte.
³⁴ Yesus immoo, 'Yaa intala ko, amantiin kee si fayyiseera, nagaadhaan dhaqi, dhukkuba keettiis kan fayyite ta'i!" isheedhaan jedhe.
³⁵ Utuu Yesus kana dubbachaa jiruu namoonni mana Yaayiros geggeessituu mana sagadaa sanaa, dhufanii," Intalli kee duuteetti, si'achi immoo maaliif barsiisicha dhamaafta?" jedhaniin.
³⁶ Yesus garuu, waan dubbatame sana homaattuu utuu hin fudhatin, geggeessituu mana sagadaa sanaan, "Hin sodaatin, amani duwwaa!" jedhe.
³⁷ Yesus yommus Phexros, Yaaqoobii fi Yohannis obboleessa Yaaqoob malee, namni kan biraa isa duukaa mana namichaa akka dhaqan hin barbaanne.
³⁸ Gara mana geggeessituu sanaa yommuu dhufan, Yesus huursaa isaanii dhaga'ee, namoota boo'anii wawwaatanis arge.
³⁹ Inni manatti yommuu ol gale, "Maaliif huursitanii boossu? Intalattiin rafuutti jirti malee, hin duune" isaaniin jedhe.
⁴⁰ Isaanis itti kolfan. Inni garuu hunduma isaanii gad yaasee, abbaa intalattii fi haadha ishee warra isaa wajjin turanis fudhatee, iddoo reeffi intalattii jirutti ol gale.
⁴¹ Harka ishees qabee, "Xaaliitaa quumii!" jedheen; kunis, "Intalo! Siinan jedha, ka'i!" jechuutti hiikama.
⁴² Intalattiin si'uma sana kaatee asii fi achi adeemte; isheenis intala waggaa kudha lamaa turte. Yommus isaan guddaa gammadanii of wallaalan.
⁴³ Yesus immoo waan ta'e kana eenyu illee akka hin barre jabeessee isaan abboomee, "Wanta nyaatamu isheedhaaf kennaa!" jedhee isaanitti hime.
Mar. 6
¯¯¯¯¯¯¯¯¯¯
¹ Yesus iddoo sana dhiisee adeemee, gara mandara kutaa biyya itti dhalatee dhaqe; bartoonni isaas isa duukaa dhaqan.
² Guyyaa Sanbataattis mana sagadaatti barsiisuu jalqabe. Warra isa dhaga'an keessaas baay'een raajeffatanii, "Wanti kun hundinuu eessaa dhufeef? Ogummaa attamiitu isaaf kenname? Hojii aangoo attam attamiitus harka isaatiin hojjetaman?
³ Kun muka soofticha ilma Maariyaam, obboleessa Yaaqoob, Yosees, Yihudaa fi Simoon mitii? Obboleettonni isaas as nu bira jiru mitii?" jedhanii isa maman.
⁴ Yesus immoo, "Raajiin iddoo biraatti malee biyya isaatti, lammii isaa gidduutti, mana ofii isaattis ulfina hin argatu" isaaniin jedhe.
⁵ Harka isaa dhukkubsatoota muraasa irra kaa'ee isaan fayyise malee, kana irra kan caalu hojii aangoo achitti hojjechuu hin dandeenye.
⁶ Amanti-dhabina isaaniitti garuu baay'ee dinqifate. Kana booddee inni barsiisaa gandeen sana gidduu in deddeebi'e.

 …  
⁷ Yommus Yesus warra kudha lamaan ofitti waamee, hafuurota hamoota irratti⁵ aboo isaaniif kennee, lama lamaan isaan erge.
⁸ Karaadhaaf immoo ulee malee, buddeena, korojoo, waan tokko illee akka hin fudhanne, horiis akka hin baanne isaan abboome.
⁹ Kophee akka kaa'atan, qomee lama garuu wal irratti akka hin uffanne isaanitti hime.
¹⁰ Akkanumas, "Iddoo tokkoo hamma adeemtanitti manuma itti galtan keessa turaa;
¹¹ Iddoo tokkotti yoo isin simuu dhaabaatan, yoo isin dhaga'uu didanis, akka dhugaa isaanitti ba'uuf yommuu achii adeemtan awwaara mandara sanaa miilla keessanittii dhadha'adhaa!" isaaniin jedhe.
¹² Akkasitti warri kudha lamaan ba'anii, namoonni yaada garaa isaanii akka geddaratan lallaban.
¹³ Isaanis hafuurota hamoota baay'ee baasanii, warra dhukkubsachaa turanis baay'ee dhadhaa dibataa dibanii, isaan fayyisan.

 …  
¹⁴ Maqaan Yesus bal'aatti beekamee waan tureef, Herodis mootichis waa'ee isaa dhaga'e. Kaan, "Yohannis cuuphaatu du'aa ka'e, kanaaf humni gurguddaan isaan hojjetamaa jiru" jedhan.
¹⁵ Warri kaan, "Innoo Eliyaas" jedhan; kaan immoo "Raajiidhuma akka raajota warra durii tokko" jedhan.
¹⁶ Herodis waa'ee isaa yommuu dhaga'e garuu, "Yohannis isa ani mataa isaa mursiisetu du'aa kaafame" jedhe.
¹⁷ Herodis waa'ee Herodiyaas haadha manaa obboleessa isaa Filiphosiif jedhee, nama itti ergee Yohannisin qabsiisee hiisisee ture; Herodis ishee fudhee ture.
¹⁸ Yohannis immoo Herodisiin, "Haadha manaa obboleessa kee duraa fudhachuun kee seera miti" jedhe.
¹⁹ Herodiyaas haaloo ittiin qabattee, isa ajjeesuu in barbaaddi turte, garuu hin dandeenye.
²⁰ Yohannis nama qajeelaadhaa fi qulqulluu ta'uu isaa beekee, Herodis isa in sodaata waan tureef, isa in eegsisa ture. Yeroo dubbii isaa dhaga'e illee baay'ee walii wallaale; utuma ta'uu iyyuu gammachuudhaan isa dhaggeeffate.
²¹ Guyyaa itti Herodis seenaa dhalachuu isaatiif jedhee gurguddoota bultii biyya isaatii fi angafoota warra loltuutiif, kutaa biyya Galiilaa keessaa warra beekamaniif nyaachisa godhe irratti, Herodiyaas fucha gaarii argatte.
²² Intalli Herodiyaas ol galtee yommuu sirbite, Herodisii fi keessummoota isaa gammachiifte. Mootichi yommus intalattiidhaan, "Waanuma barbaadde na kadhadhu, anis siif nan kenna!" jedhe.
²³ Ammas, "Hamma walakkaa mootummaa kootiitti waanuma ati na kadhattu siifan kenna" jedhee kakateef.
²⁴ Kana irratti intalattiin gad baatee, "Maal kadhadhu?" jettee haadha ishee gaafatte; isheen immoo, "Mataa Yohannis cuuphaa" jettee deebifteef.
²⁵ Kanaaf intalattiin yommusuma gara mootichaatti ariifattee ol galtee, "Akka ati tokkichumaan mataa Yohannis cuuphaa gabateetti anaaf laattu nan barbaada" jetteen.
²⁶ Kana irratti mootichi gar-malee in gadde; garuu sababii kakaa isaatii fi keessummoota isaatiif jedhee, isa ishee abdachiise sana arraba isaa geddaruu hin barbaanne.
²⁷ Achumaan mootichi warra isa eegan keessaa loltuu tokko ergee, mataa Yohannis akka fiduuf abboome; loltuun sun immoo dhaqee mana hidhaa keessatti mataa Yohannis mormatti irraa kute.
²⁸ Mataa isaa sanas gabateetti fidee intalattiidhaaf kenne; intalattiin immoo haadha isheetiif laatte.
²⁹ Bartoonni Yohannis kana yommuu dhaga'an, dhaqanii reeffa isaa fuudhanii, awwaala keessa in kaa'an.

 …  
³⁰ Ergamoonni ergasii Yesus biratti walitti qabamanii, waan hojjetanii fi waan barsiisan hundumaa isatti himan.
³¹ Inni immoo, "Isin duwwaan anaa wajjin gara iddoo qoofniitti ba'aa, takkas boqodhaa!" isaaniin jedhe. Namoonni baay'een in dhufu in adeemus; kanaaf nyaataaf illee yeroo hin qaban turan.
³² Yommus isaan kophaa isaanii bidiruudhaan gara iddoo qoofnii tokkoo dhaqan.
³³ Namoonni utuu isaan adeemanii waan arganiif baay'een kana hubatan; warri mandaroota hundumaa keessaa dhufan, miillaan fiiganii, karaa lafaa naanna'anii, isaan duras iddoo sana in ga'an.
³⁴ Yesus qarqara bishaaniitti yommuu bidiruu keessaa ba'utti, tuuta gobbuu arge. Isaan akka hoolota tiksee hin qabnee waan turaniif immoo isaaniif in oo'e, waan baay'ees isaan barsiisuutti ka'e.
³⁵ Yeroo galgalaa'aa adeemetti immoo bartoonni isaa gara isaa dhufanii, "Kun lafa onaa dha, yerichi immoo sokkeera;
³⁶ gara manneenii fi gandeen nutti aanan kanaa dhaqanii waan nyaatan akka bitataniif jara kana gad dhiisii" jedhan.
³⁷ Inni garuu deebisee, 'Isin ofii keessanii waan isaan nyaatan kennaaf!" jedhe. Isaan immoo, "Dhaqnee meetii dhibba lamaan buddeena binnee haa nyaataniif isaaniif kenninuu ree?" jedhaniin.
³⁸ Kana irratti inni, "Buddeena meeqa qabdu? Dhaqaatii ilaalaa!" isaaniin jedhe. Isaan immoo meeqa akka ta'e erga baranii, "Buddeena shanii fi qurxummii lama" jedhaniin.
³⁹ Yommus inni immoo, hundinuu kutata kutataan marga lalisaa sana irra akka taa'aniif abboome.
⁴⁰ lsaanis dhibba dhibbaan, shantama shantamaanis kutataan taa'an.
⁴¹ Buddeenan shananii fi qurxummii lamaan fuudhee gara waaqaatti ol ilaalee, eebbisees. Buddeenan sana cabsee namootaaf akka dhi'eessaniif bartoota isaatti kekkenne; qurxummii lamaanis hunduma isaaniitiif hirsiise.
⁴² Isaan hundumtinuu nyaatanii in quufan.
⁴³ Bartoonni isaa hurraa buddeennii fi qurxummii gundoo kudha lama guutuu fuudhan.
⁴⁴ Warri buddeena sana nyaatan immoo dhiironni duwwaan iyyuu kuma shan turan.

 …  
⁴⁵ Achumaanis Yesus hamma ofii isaatii tuuta sana gad dhiisutti, bidiruu yaabbatanii isa dura gama Betsayidaatti akka ce'an bartoota isaa giddisiise.
⁴⁶ Tuuta sanatti erga nagaa dhaamee immoo kadhachuudhaaf gara gaaraatti ol ba'e.
⁴⁷ Yommuu galgalaa'e bidiruttiin ciisa bishaanichaa walakkaa jirti; Yesus garuu kophaa isaa bakkee ture.
⁴⁸ Bartoonni isaa bidiruudhaan utuu adeemanii qilleensi gara isaaniitti qilleensa'uu irraa kan ka'e, rakkachaa akka turan arge. Gara iyya indaanqoo isa lammaffaatti bishaan gubbaa adeemaa gara isaanii dhufe; isaan bukkee darbuus in barbaade.
⁴⁹ Bishaan gubbaa utuu adeemuu yommuu arganis ekeraa dha se'anii iyyan.
⁵⁰ Hundumti isaanii isa arganii sodaatan. Inni garuu achumaan isaanitti dubbatee, "Jabaadhaa, innoo anaa, hin sodaatinaa!" jedhe.
⁵¹ Isaanii wajjinis bidiricha yaabbate; qilleensichis dhaabannaan waanuma jedhan wallaalan.
⁵² Sammuun isaanii amma iyyuu duudee waan tureef, isaan dinqii inni buddeenan sanaan hojjeteen iyyuu hubachuu hin dandeenye.

 …  
⁵³ Yommuu ce'anis bakkee Genesaarexitti lafatti ba'anii, qarqara bishaanichaattis bidiruu isaanii hidhatan.
⁵⁴ Akkuma isaan bidiruu keessaa ba'aniin, namoonni, Yesus akka ta'e baran.
⁵⁵ Naanna'aa sanaa immoo asii fi achi fiiganii, iddoo inni ga'e jechuu dhaga'an hundumaatti, namoota dhukkubsatan sireedhaan fiduutti ka'an.
⁵⁶ Gandeen, mandaroota yookiis manneen inni dhaqe hundumaattis, dhukkubsatoota lafa gabaa ciibsanii akka isaan shaashara wayyaa isaatii illee tuqaniif isa in kadhatu turan; hammi shaashara wayyaa isaa tuqan hundinuu in fayyan.

Mar. 7
¯¯¯¯¯¯¯¯¯¯
¹ Fariisonni yommus barsiisota seeraa Yerusaalemii dhufan tokkoo wajjin Yesus biratti walitti qabaman.
² Isaan kunis bartoota Yesus keessaa jarri tokko harka xuriitiin, innis akka seera isaaniitti harka dhiqachuudhaan utuu of hin qulleessin, akka buddeena nyaatan argan.
³ Yihudoota kan ta'an hundinuu, caalaadhumatti immoo warri Fariisotaa, barsiisa seera muka abbaa isaanii waan ulfeessaniif, harka isaanii bishaan kaballaa tokkoon utuu hin lolla'atin hin nyaatan.
⁴ Yommuu gabaadhaa galan utuu of hin qulleessin, akkasuma immoo wanta gabaadhaa dhufu utuu bishaan itti hin facaasin hin nyaatan. Isaan kana malees seerri muka abbaa isaanii kan isaan ulfeessan baay'eetu jira; qodaa itti dhugan, qodaa bishaanii, qodaa sibiila diimaa irraa hojjetaman, [sirees] in dhiqu turan.
⁵ Kana irratti Fariisonnii fi barsiisonni seeraa, "Bartoonni kee akka seera muka abbaa keenyaatti jiraachuu dhiisanii harka xuriitiin maaliif buddeena nyaatu?" jedhanii Yesusin gaafatan.
⁶ Kanaaf Yesus deebisee, "Isaayaas raajichi waa'ee keessan, waa'ee warra of hin arginee kanaa ba'eessa dubbate; 'Sabni kun afaan isaatiin ulfina anaaf kenna, garaan isaa garuu baay'eea nattii fagoo dha.
⁷ Ana waaqessuun isaanii akkasumaan, abboommii namaa akka seera Waaqayyootti barsiisu kan jedhu caafamee jira.
⁸ Isin abboommii Waaqayyoo dhiiftanii, seera muka abbootaatti qabamtan" isaaniin jedhe.
⁹ Yesus itti fufee, "Seera muka abbaa keessanii jabeessuudhaaf jettanii abboommii Waaqayyoo diiguudhaaf mala ba'eessa argattan.
¹⁰ Museenoo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaatii fi haadha isaa irratti hamaa kan dubbatu haa du'u!' jedheera.
¹¹ Isin immoo namni abbaa isaa fi haadha isaa gargaaruuf ture tokko isaaniin, wanti na biraa isiniif kenname, waa'ee isiniif baasuuf ture, amma 'Qurbaana ta'eera', kana jechuunis 'Waaqayyoof kennamera' yoo jedhe 'Ba'eessa godhe' jettu.
¹² Akkasitti inni deebi'ee abbaa isaatii fi haadha isaatiif waanuma tokko iyyuu akka hin goone karaa laattuuf.
¹³ Kana kan fakkaatan waan baay'ee gochuudhaan, seera muka abbaa keessanii isa walitti dabarsitaniin dubbii Waaqayyoo busheessitu" isaaniin jedhe.

 …  
¹⁴ Yesus ammoo namoota ofitti waamee, "Isin hundumti keessan dubbii koo dhaga'aa, hubadhaas!
¹⁵ Alaa kan namatti galu tokko illee danda'ee xuraa'aa nama hin godhu, wanti yaada garaa namaa keessaa ba'u garuu xuraa'aa nama godha.
[¹⁶ Gurra ittiin dhaga'u namni qabu haa dhaga'u!]" isaaniin jedhe.
¹⁷ Yesus namoota dhiisee yommuu manatti gale, bartoonni isaa waa'ee fakkeenya sanaa isa gaafatan.
¹⁸ Inni yommus, "Isin immoo akkuma warra kaanii hin hubatin jirtuu? Alaa kan namatti galu hundinuu xuraa'aa nama gochuu akka hin dandeenye hin qalbifattanii ree?
¹⁹ Inni yaada garaa namaatti hin galu; mar'umaanitti galee bakkeetti akka ba'u hin beektanii ree?" isaaniin jedhe. Kanaan nyaanni hundinuu qullaa'aa akka ta'e ibse.
²⁰ Yesus itti fufee, "Isa yaada garaa namaa keessaa ba'utu nama xureessa.
²¹ Yaadni hamaan hundinuu keessa yaada garaa namootaatii in ba'a; isaan immoo, halalummaa, hanna, nama ajjeechaa,
²² ejjummaa, sassata, hammina, haxxummaa, gad dhiisa, weennoo, nama salphisuu, of-tuulummaa, dagattummaa.
²³ Wanti hamaan kun hundinuu keessa yaada garaa namaatii ba'anii xuraa'aa nama in godhu" jedhe.

 …  
²⁴ Yesus achii adeemee naannoo mandara Xiiroos dhaqee, mana tokkotti in lixe. Yommus namni tokko iyyuu achi jiraachuu isaa akka hin barre barbaadee ture; haa ta'u iyyuu malee, dhokachuun isaaf hin danda'amne.
²⁵ Si'uma sana iyyuu dubartiin, intalli ishee hafuura hamaadhaan qabamte tokko, waa'ee isaa dhagessee, dhuftee miilla isaatti kufte.
²⁶ Dubartittiin nama kutaa biyya Finiiqee Sooriyaatti, afaan Giriikii dubbattis turte; isheen hafuuricha hamaa intala ishee keessaa haa baasuuf Yesusin in kadhatte.
²⁷ Yommus inni "Dura ijoollonni nyaatanii haa quufan, buddeena ijoollotaa fuudhanii sarootaaf darbachuun ba'eessa miti" isheedhaan jedhe.
²⁸ Isheen garuu deebiftee, "Yaa gooftaa, saroonni iyyuu hurraa maaddii ijoollotaa irraa harca'e in nyaatu" jetteen.
²⁹ Yesus immoo, "Sababii akkas jettee dubbatteef nagaatti dhaqi, hafuurichi hamaan intala kee keessaa ba'eera" isheedhaan jedhe.
³⁰ Kana irratti isheen gara manaatti galtee, mucaa ishee hafuurri hamaan keessaa ba'ee, siree irra ciiftee argatte.

 …  
³¹ Kana booddee Yesus kutaa biyya Xiiroosii ka'ee, karaa Sidoon kutaa mandaroota kurnanii keessa ba'ee, ciisa bishaan Galiilaa dhaqe.
³² Jarreen tokko yommus nama gurri isaa duude, arrabni isaas dide tokko gara Yesus fidanii, akka inni harka isaa irra kaa 'uuf kadhatan.
³³ Inni namicha sana tuuta keessaa kophaatti baafatee, quba isaas gurra isaa keessa kaa'ee, tufee arraba namichaa in tuqe.
³⁴ Gara waaqaatti ol ilaalee, garaa isaatti gaddeefii, "Efaataa" ittiin jedhe; innis "Banami!" jechuu dha.
³⁵ Si'uma sanatti gurri isaa banamee arrabni isaas hiikamee, qajeeltoottis dubbachuutti ka'e.
³⁶ Yesus immoo kana nama tokkotti illee akka hin himne isaan abboome; isaan garuu utuma inni isaan abboomuu, itti caalchisanii labsan.
³⁷ Isaan yommus hamma malee raajeffatanii, "Inni waan hundumaa ba'eessa godhe; warri duudan akka dhaga'an, warri arrabni isaanii dides akka dubbatan in godha" jedhan.

Mar. 8
¯¯¯¯¯¯¯¯¯¯
¹ Gidduu sanas tuuti sonaan baay'een deebi'anii walitti qabaman. Isaan waan nyaatan dhabnaan, Yesus bartoota isaa waamee isaanitti dubbatee;
² "Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a.
³ Akkuma beela'anitti gara mana isaaniitti yoon isaan erge, karaatti in kukkufu; isaan keessaa lafa fagootii kan dhufan jiru" jedhe.
⁴ Bartoonni isaa immoo deebisanii, "Attamitti namni tokko as lafa onaa kanatti, namoota kana hundumaa buddeena nyaachisuu danda'a?" jedhaniin.
⁵ Kana irratti inni, "Buddeena meeqa qabdu?" jedhee isaan gaafannaan, isaan immoo, "Buddeena torba" jedhaniin.
⁶ Yommus lafuma sana akka taa'aniif namoota abboome. Buddeenan torban sana fuudhee Waaqayyoof galata galchee, cabsees namootaaf akka dhi'eessaniif bartoota isaatti kekkenne; isaan immoo tuuta sanaaf dhi'eessan.
⁷ Qurxummii xixinnoo muraasas qabu turan; Yesus isas eebbisee namootaaf dhi'eessise.
⁸ Namoonni sun nyaatanii in quufan; hurraa isaan irraa hafes gundoo gurguddaa torba guutuu walitti qaban.
⁹ Kana booddee inni namoota sana gad dhiise; namoonni sun immoo akka kuma afurii turan.
¹⁰ Achumaanis bartoota isaatii wajjin bidiruu yaabbatee, gara kutaa biyya Daalmaanutaa dhaqe.

 …  
¹¹ Yommus warri Fariisotaa dhufanii Yesusin morkachuutti ka'an; isa qoruudhaafis milikkita waaqa irraa akka isaan argisiisuuf isa gaafatan.
¹² Inni garuu garaa isaatti gaddee hafuura dheeraa baafatee, "Dhaloonni si'anaa maaliif milikkita gaafata? Ani dhuguman isiniin jedha, milikkinni dhaloota si'anaaf matumaa hin kennamu" jedhe.
¹³ Isaan dhiisees ammoo bidiruu yaabbatee gara gamaatti sokke.

 …  
¹⁴ Bartoonni yommuu adeeman buddeena tokkicha bidiruu keessaa of biraa qabu turan malee, buddeena biraa fudhachuu hin yaadanne.
¹⁵ Yesus isaan akeekkachiisee, "Ilaalladhaa! Raacitii warra Fariisotaa fi raacitii Herodis irraa of eeggadhaa!" jedhe.
¹⁶ Isaan immoo dudubbatanii, "Isa nuyi buddeena hin qabneef akkas jedha" waliin jedhan.
¹⁷ Inni kana baree, "Maaliif waa'ee buddeena dhabuu keessaniitti hiiktanii dudubbattu? Isin amma iyyuu yaadatti hin fudhattanii yookiis hin hubattanii ree? Sammuu keessantu duudee?
¹⁸ Ija utuu qabdanii hin argitanii ree? Gurras utuu qabdanii hin dhageessanii ree? Hin yaadattanisii ree?
¹⁹ Yeroo ani buddeenan shanan namoota kuma shaniif cabse, hurraa isaa gundoo meeqa guutuu fuutan?" isaaniin jedhe; isaan immoo, "Kudha lama" jedhaniin.
²⁰ Itti fufee, "Yeroo ani buddeenan torban namoota kuma afuriif cabse immoo hurraa isaa gundoo gurguddaa meeqa guuttanii fuutan?" jedheen; yommus isaan, "Torba" ittiin jedhan.
²¹ Yoos, "Isin amma iyyuu hin hubattanii?" isaaniin jedhe.

 …  
²² Kana booddee Betsayidaa dhufan. Achittis jarreen tokko namicha jaamaa tokko gara Yesus fidanii, akka inni harkaan isa qaqqabuufis kadhatan.
²³ Kana irratti inni namicha jaamaa sana harka qabee ganda keessaa diidatti baasee, ija namichaatti tuttufee, harka isaas irra kaa'ee, "Waa arguu in dandeessaa?" jedhee, gaafate.
²⁴ Namichi immoo ilaalee, "Namoota arguu nan danda'a, akka adeemanis nan arga, garuu mukkeetii anatti fakkaatu" jedhe.
²⁵ Inni ammas harka isaa ija namichaa irra kaa'e, yommus iji namichaa fayyee, hubatee ilaalee waan hundumaas ba'eessa godhee arge.
²⁶ Kana booddee Yesus, "Gandichatti hin deebi'in iyyuu" jedhee namicha gara mana isaatti erge.

 …  
²⁷ Kana booddee Yesus bartoota isaa wajjin ba'ee, gara gandeen naanna'aa mandara Qiisaariyaa Filiphos dhaqe. Karaattis, "Namoonni eenyu anaan jedhu?" jedhee bartoota isaa gaafate.
²⁸ Isaan yommus, "Yohannis cuuphaa siin jedhu, kaan immoo Eliyaas raajicha siin jedhu, kaanis raajota keessaa tokko siin jedhu" jedhaniii deebisaniif.
²⁹ Inni immoo, "Isinoo, eenyu anaan jettu?" jedhee isaan gaafate. Phexros deebisee, "Ati Masiihicha" jedheen.
³⁰ Yeroo sanatti inni waa'ee isaa nama tokkotti illee akka hin himne cimsee isaan gorse.

 …  
³¹ Yesusis, "Ilmi namaa maanguddootaa fi luboota warra angafootaatiin, barsiisota seeraatiin guddaa dhiphachuunii fi raawwatee tuffatamuun, du'atti kennamuun in ta'a; guyyaa sadii booddee garuu du'a keessaa in ka'a; jedhee isaan barsiisuutti ka'e.
³² Inni dubbii kana mul'inatti dubbate; Phexros immoo gara bukkeetti isa qabee, cimsee isa gorsuutti ka'e.
³³ Inni garuu garagalee bartoota isaas ilaalee, Phexrosin ifatee, "Na duraa turi Seexana nana! Ati kan namootaa malee kan Waaqayyoo hin yaaddu" jedheen.
³⁴ Inni tuuta jaraa bartoota isaatii wajjin ofitti waamee, "Namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra kaa'atee, ana duukaas haa bu'u!
³⁵ Namni jireenya isaa oolfachuu yoo barbaade, jireenyi isaa duraa in fudhatama; namni anaa fi wangeelaaf jedhee jireenya isaa kennu immoo isa in oolfata.
³⁶ Namni biyya lafaa guutummaatti buufatee, lubbuu isaa garuu yoo dhabe, bu'aan isaa maali ree?
³⁷ Namni gatii lubbuu isaa maal kennuu danda'a ree?
³⁸ Nama dhaloota garagaggalaadhaa fi cubbamaa kana keessatti anatti, dubbii koottis yeella'utti, ilmi namaa ulfina abbaa isaatiin qulqulloota ergamootaa wajjin yommuu dhufu isatti in yeella'a" jedhe.
Mar. 9
¯¯¯¯¯¯¯¯¯¯
¹ Kana booddee Yesus, "Dhuguma, dhuguman isinitti hima, namoota as dhaabatanii jiran keessaa, kaan utuu hin du'in, mootummaan Waaqayyoo humnaan dhufee arguuf jiru" jedhe.

 …  
² Guyyaa ja'a booddees, Yesus Phexrosii fi Yaaqoobin Yohannisinis fudhatee, ol gara gaara dheeraa tokkootti kophaatti isaan baase; inni bifa ulfina isaatiin isaanitti mul'ate.
³ Uffanni isaas miiccituun lafa irraa akkas calaqsiisuu akka hin dandeenyetti adii calaqqisaa ta'e.
⁴ Eliyaasii fi Museen achitti isaanitti mul'atanii, Yesusii wajjin dubbachaa turan.
⁵ Phexros gidduutti, "Yaa barsiisaa! Asitti argamuun keenya attam gaarii dha! Kottaa asitti godoo sadii, tokko siif, tokko Museedhaaf, tokkos Eliyaasiif in ijaarraa" jedhee Yesusitti dubbate.
⁶ Bartoonni sun baay'ee sodaatanii waan turaniif, inni maal akka dubbatu hin beeku ture.
⁷ Yommus duumessi dhufee hunduma isaaniitti uffise; sagaleenis duumessicha keessaa dubbatee, "Kun ilma koo isa ani jaalladhu, isa dhaga'aa!" jedhe.
⁸ Bartoonni battaluma sana naannoo isaanii yommuu ilaalan Yesusin duwwaa of biratti argan malee, deebi'anii nama tokko iyyuu achitti hin argine.
⁹ Isaan gaaricha irraa utuu gad bu'uutti jiranii Yesus, "Ani ilmi namaa du'ee warra du'an keessaa utuun hin ka'in, waan argitan nama tokkotti iyyuu hin himinaa!" jedhee bartoota isaa abboome.
¹⁰ Isaan immoo dubbii isaa fudhatanii, "Warra du'an keessaa ka'uun maal inni?" jedhanii wal gaggaafatan.
¹¹ Achumaanis, "Maaliif barsiisonni seeraa, 'Eliyaas dura dhufuutu ta'a' jedhu?" jedhanii Yesusin gaafatan.
¹² Yesus deebisee, "Waan hundumaa iddootti deebisuudhaaf Eliyaas duraan dursee in dhufa illeetii, haa ta'u iyyuu malee, ilmi namaa baay'ee dhiphachuuf jira, tuffatamuufis jira, jedhamee waa'ee kootiif attamitti caafame ree?
¹³ Ani garuu isinittan hima, Eliyaas dhufeera; akkuma waa'ee isaatiif caafamee jiruttis, jarreen tokko waanuma jaallatan isa irratti raawwatan" isaaniin jedhe.

 …  
¹⁴ Isaan gara bartoota warra kaanii yommuu dhufa namoonni baay'een isaanittti naanna'anii, barsiisonni seeraa tokkos isaanitti utuu falmanii argan.
¹⁵ Namoonni hundinuu akkuma Yesusin arganiin raajeffatanii, gara isaatti fiiganii nagaa gaafatan.
¹⁶ Inni immoo, "Maal isaanitti falmitu?" jedhee isaan gaafate.
¹⁷ Yommus tuuta sana keessaa namni tokko deebiseefii" Barsiisa! Ilma koo isa hafuura didaadhaan qabame gara keetti fideera.
¹⁸ Hafuurichis iddoodhuma isa qabutti lafaan isa dha'a; gurbichi immoo hoomacha afaaniin in yaasa, ilkaan in qara, dhagni isaas qaratti in goga. Ani illee akka isaan hafuuricha baasaniif bartoota kee gaafadheera isaan garuu isa baasuu hin dandeenye" jedhe.
¹⁹ Yesus deebisee, "Isin yaa dhaloota hin amannee nana, hamma yoomiittan isin bira jiraadha? Hamma yoomiittis ba'aa anatti taatu? Gara kootti isa fidaa!" isaaniin jedhe.
²⁰ Yommus isaan gurbicha gara Yesusitti fidan. Hafuurichi immoo Yesusin yommuu arge, gurbicha wixxifachiisee lafaan dha'ee, gangalachiisees hoomacha afaaniin baase.
²¹ Yesus, "Kun isa qabuun isaa erga yoomiitii?" jedhee abbaa gurbichaa gaafate. Inni immoo deebisee, "Mucummaa isaatii jalqabe.
²² Yeroo baay'ees isa balleessuudhaaf jedhee ibidda keessa, bishaan keessas buuseera; garuu waan tokko gochuu yoo dandeesse, nuuf oo'ii nu gargaari!" jedhe.
²³ Yommus, Yesus, "Yoo dandeesse jettee? Nama amanuuf wanti hundinuu in danda'ama" jedheen.
²⁴ Achumaan abbaan mucichaa sagalee isaa ol fudhatee, "Nan amana, amanti-dhabina kootti na gargaari!" jedheen.
²⁵ Yesus immoo namoonni akka itti dacha'an argee, hafuuricha hamaa⁷ sana ifatee, "Ati hafuura didaadhaa fi duudaa nana! Sin abbooma" isa keessaa ba'i deebites itti hin galin!" ittiin jedhe.
²⁶ Hafuurichi mucicha iyyisiisee baay'ees erga wixxifachiisee booddee keessaa in ba'e; yommus gurbichi akka waan du'ee taanaan, namoonni baay'een "Du'eera" jedhan.
²⁷ Yesus garuu harka gurbichaa qabee lafaa ol isa kaase, innis in ka'e.
²⁸ Yesus erga manatti ol galee booddee, bartoonni isaa kophaatti, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
²⁹ Inni immoo deebisee, "Inni akkasii kun kadhataan,[soomuudhaanis] malee, waan biraatiin baafamuu hin danda'u" isaaniin jedhe.

 …  
³⁰ Ergasii isaan achii adeemanii kutaa biyya Galiilaa keessa darban; Yesus immoo namni tokko illee kana akka beeku hin barbaadne.
³¹ Inni, "Ilmi namaa harka namootaatti dabarfamee in kennama, isaan isa in ajjeesu; inni garuu ajjeefamee guyyaa sadii booddee in ka'a" jedhee bartoota isaa barsiisaa ture.
³² Bartoonni garuu dubbii isaa hin hubanne, isa gaafachuus in sodaatan.

 …  
³³ Kana booddee isaan Qifimaahoom in dhaqan. Erga mana ga'ee immoo Yesus, "Karaa irratti maal walii wajjin dudubbachaa turtan?" jedhee isaan gaafate.
³⁴ Isaan garuu, eenyutu caalinna laata, jedhanii karaa irratti walii wajjin dudubbachaa waan turaniif, calluma jedhan.
³⁵ Inni erga taa'ee, warra kudha lamaan ofitti waamee, "Namni dura ta'uu barbaadu nama hundumaa booddee ta'uutu irra jira, nama hundumaafis hojjechuutu irra jira" jedhe.
³⁶ Yeroo sanatti inni mucaa tokko ofitti waamee, isaan dura dhaabachiisee ofitti qabee ammatees; bartoota isaatiin immoo,
³⁷ "Mucaa akkasii tokko maqaa kootiin kan simu ana sima, kan na simu immoo isa na erge in sima malee, ana simuu isaa miti" jedhe.

 …  
³⁸ Yohannis yommus Yesusiin,"Yaa barsiisaa, namni tokko utuu inni maqaa keetiin hafuura hamaa baasuu arginee, waan inni nu duukaa hin bu'iniif isa dhowwine" jedhe.
³⁹ Yesus garuu, “Isa hin dhowwinaa, namni maqaa kootiin hojii aangoo hojjetee, dafee immoo waa'ee koo hamaa dubbachuu danda'u in jiru'o.
⁴⁰ Namni nuun hin mormine gara keenya in ta'a.
⁴¹ Ani dhuguman isinitti hima, isin kan Kristos waan taataniif namni bishaan dhugaatii willee tokko isinii kenne gatii isaa hin dhabu" jedhe.

 …  
⁴² Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee galaana keessatti utuu darbatamee isaa wayya ture.
⁴³ Harki kee yoo sigufachiise of irraa mur; harka lachuu qabaattee gara qilillee ibidda hin dhaamnee dhaquu kee mannaa, harkuma tokko qabaattee jireenyatti galuu siif wayya.
⁴⁴ [Qilillee sana keessaa raammoon nama nyaatu hin du'u, ibiddi isaas hin dhaamu.]
⁴⁵ Miilli kee yoo sigufachiise of irraa muri; miilla lachuu qabaattee qililleetti darbatamuu kee mannaa, miilla tokko qabaattee jireenyatti galuu siif wayya;
⁴⁶ [Qilillee sana keessaa raammoon nama nyaatu hin du'u, ibiddi isaas hin dhaamu.]
⁴⁷ Iji kee yoo si gufachiise of keessaa baasi; ija lachuu qabaattee qililleetti darbatamuu kee mannaa, ija tokko qabaattee mootummaa Waaqayyootti galuu siif wayya.
⁴⁸ Qilillee sana keessaa raammoon nama nyaatu hin du'u, ibiddi isaas hin dhaamu.
⁴⁹ "Hundumtinuu ibiddaan in miyaa'a [qalmis soogiddaan miyeeffama].
⁵⁰ Soogiddi waan ba'eessa, soogiddi garuu miyaa yoo of keessaa dhabe, maaliin deebiftanii isa miyeessitu ree? Soogidda of keessaa qabaadhaa, walii keessaniifis nagaa qabaadhaa!" jedhe.
Mar. 10
¯¯¯¯¯¯¯¯¯¯
¹ Yesus iddoo sanaa ka'ee gara kutaa biyya Yihudaa fi gama Yordaanos dhaqe. Namoonni ammoo gara isaatti dachaanaan, akkuma amala isaatii inni isaan barsiise.
² Yommus warri Fariisotaa dhufanii isa qoruudhaaf, "Namni tokko haadha manaa isaa baasuun seeraa?" jedhanii gaafatan.
³ Inni immoo deebisee, "Museen maal isin abboome?" isaaniin jedhe.
⁴ Yommus isaan, "Museenoo Caaffata ittiin ishee hiiku kenneefii yoo hiike in ta'a' jedheera" jedhan.
⁵ Yesus garuu, "Sababii mata-jabina keessaniif inni abboommii kana isiniif caafe.
⁶ Jalqaba uumamaatti garuu, 'Waaqayyo dhiira, dubartiis in uume;
⁷ 'Sababii kanaaf dhiirri abbaa isaa fi haadha isaa in dhiisa [haadha manaa isaattis in maxxana]
⁸ isaan lachanuus foon tokko in ta'u. Egaa isaan lama miti, foon tokko malee.
⁹ Kanaafis waan Waaqayyo walitti qabsiise, namni gargar hin baasin!" isaaniin jedhe.
¹⁰ Mana keessatti immoo bartoonni waa'ee dubbii kanaa isa gaafatan.
¹¹ Inni immoo, "Eenyu illee haadha manaa isaa baasee kan biraa yoo fuudhe, ejjee, isheetti yakkeera;
¹² isheenis abbaa manaa ishee hiiktee kan biraatti yoo heerumte, in ejjiti" isaaniin jedhe.

 …  
¹³ Yesus harka isaa akka isaan irra kaa'uuf namoonni tokko mucoolii gara isaatti in fidan; bartoonni immoo ifatanii isaan dhowwan.
¹⁴ Yesus garuu yommuu kana arge aaree, bartoota isaatiin, "Lakkisaa mucooliin gara koo haa dhufan, hin dhowwinaa! Mootummaan Waaqayyoo warra akkasiitiif ta'a.
¹⁵ Ani dhuguman isinitti hima, eenyu illee mootummaa Waaqayyoo akka mucaan simatutti kan hin simanne, itti hin galu" jedhe.
¹⁶ Mucooliis ammatee harka isaas mataa isaanii irra kaa'ee isaan eebbises.

 …  
¹⁷ Yesus adeemuudhaaf karaa irra yommuu bu'utti, namichi tokko itti fiigee, fuula isaa durattis jilbeenfatee, "Yaa barsiisaa gaarii! Jireenya barabaraatti galuudhaaf maal gochuutu anaaf ta'a?" jedhee gaafate.
¹⁸ Yesus immoo, "Maaliif gaarii naan jetta? Waaqayyo isa tokkicha duwwaa malee, namni gaariin tokko illee hin jiru.
¹⁹ Abboommiin, 'Hin ajjeesin, hin ejjin, hin hatin, sobaan nama irratti dhugaa hin ba'in, gowwoomsaadhaan hin fudhatin, abbaa kee fi haadha keef ulfina kenni! akka jedhu in beekta" jedheen.
²⁰ Namichi immoo deebisee, "Barsiisa! Kana hundumaa ijoollummaa kootii jalqabee raawwadheera" jedheen.
²¹ Yesus ilaalee isa jaallatee, "Waan tokkotu si duraa hir'ata. Dhaqii, waan qabdu gurgurii, warra deegaadhaafis kenni, waaqa irratti badhaadhummaa in qabaatta; isa booddee immoo kottuu ana duukaa bu'i!" jedheen.
²² Namichi kana yommuu dhaga'e qabeenya guddaa qaba waan tureef, bifni isaa geddaramee, gaddees achii adeeme.
²³ Yesus yommus naannoo isaa ilaalee bartoota isaatiin, "Warra qabeeyyiidhaaf mootummaa Waaqayyootti galuun attam rakkisaa dha!" jedhe.
²⁴ Bartoonni isaa dubbii isaatti na'anii dinqifatan. Yesus garuu ammas, "Ijoollee! [Warri qabeenya isaanii amanatan] mootummaa Waaqayyootti galuun attam dhiphuu dha!
²⁵ Sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
²⁶ Kana irratti isaan gar-malee na'anii dinqifatanii, "Egaa eenyutu fayyuu danda'a ree?" jedhaniin.
²⁷ Yesus immoo gara isaanii ilaalee, "Namootaaf hin danda'amu, Waaqayyoof garuu akkas miti; Waaqayyoof wanti hundinuu in danda'ama" jedhe.
²⁸ Phexros kana irratti, "Kunoo, nuyi hundumaa dhiifnee si duukaa buuneerra" jedheen.
²⁹ Yesus immoo deebisee, "Dhuguman isinitti hima, eenyu illee mana yookiis obboloota yookiis obboleettota yookiis haadha, yookiis abbaa yookiis ijoollee yookiis araddaa anaa fi wangeelaaf jedhee kan dhiise,
³⁰ bara jireenya isaatti ari'atamuudhaan yoo ta'e iyyuu manneen, obboloota, obboleettota, haadhota, ijoollota, araddaas dachaa dhibba in argata, bara dhufuttis jireenya bara baraatti in gala.
³¹ Garuu baay'een warra dura jiran keessaa warra hundumaa booddee kan ta'an jiru, warra hundumaa booddee jiran keessaas warra duraa kan ta'an jiru" jedhe.

 …  
³² Isaan gara Yerusaalem dhaquudhaaf karaa irra yommuu bu'an, Yesus isaan dura in adeema ture. Bartoonni na'anii dinqifachaa, warri isaan duukaa bu'anis sodaachaa in adeemu toran. Inni immoo warra kudha lamaan ammas kophaatti fuudhee, waan isatti dhufuudhaaf jiru isaanitti himuutti ka'e;
³³ "Kunoo, gara Yerusaalemitti ol ba'uu keenya! Ilmi namaa luboota warra angafootaatti, barsiisota seeraattis dabarfamee in kennama; isaan immoo yakka du'aa itti muranii, saba Waaqayyoo warra hin ta'initti dabarsanii isa in kennu;
³⁴ jarri itti in ga'isu, itti in tufu, in reebu, in ajjeesus; inni immoo guyyaa sadii booddee du'aa in ka'a" jedhe.

 …  
³⁵ Yaaqoobii fi Yohannis, ilmaan Zabdewos gara Yesusitti dhi'aatanii, "Barsiisa! Waan nuyi si kadhannu akka nuuf gootu in barbaanna" jedhaniin.
³⁶ Inni immoo, "Maal akkan isiniif godhu barbaaddu?" isaaniin jedhe.
³⁷ Yommus isaan deebisanii, "Ulfina keetti abbaan tokko gara mirga kee inni kaan immoo gara bitaa kee akka teenyu nuuf kenni!" jedhaniin.
³⁸ Yesus garuu, "Waan kadhattan hin beektan! Xoofoo dhiphinaa ani keessaa dhuguuf jedhu keessaa dhuguu in dandeessuu? Cuuphaa ani ittiin cuuphamuuf jedhus cuuphamuu in dandeessuu?" isaaniin jedhe.
³⁹ isaan immoo, "In dandeenya" jedhaniin. Yesus garuu, "Xoofoo ani keessaa dhuguuf jedhu keessaa dhuguuf jirtu, cuuphaa ani ittiin cuuphamus cuuphamuuf jirtu.
⁴⁰ Mirga koo yookiis bitaa koo taa'uu garuu kennuun kan koo miti; taa'umsi sun warra kanaan dura qopheeffameefiif ta'a" isaaniin jedhe.
⁴¹ Bartoonni warri kaan kurnan yommuu kana dhaga'an, Yaaqoobii fi Yohannisitti aaruutti ka'an.
⁴² Yesus yommus gara isaatti isaan waamee, "Warri saba biyya lafa kanaa abboomuutti beekaman, gooftummaadhaan akka isaan seerratan isin iyyuu in beektu; gurguddoonni isaaniis aboo isaanii isaan irratti argisiisu.
⁴³ Isin gidduutti garuu akkas hin ta'u; eenyu illee isin keessatti guddaa ta'uu kan barbaadu, hojjetaa keessan ta'uutu isa irra jira.
⁴⁴ Eenyu illee isin keessaa dura ta'uu kan barbaadu, hundumaaf garbicha ta'uutu isa irra jira.
⁴⁵ Ilmi namaa hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eetiif kennuuf dhufe malee" jedhe.

 …  
⁴⁶ Ergasii isaan Yerikoo dhufan, Yeroo Yesus bartoota isaatii fi tuuta sonaan baay'ee wajjin Yerikoodhaa ba'ee adeemuuf jedhetti, Barxiimewos ilmi Ximeewos, namichi jaamaan tokko, karaa bukkee taa'ee in kadhata ture.
⁴⁷ Yesus nama biyya Naazireet ta'uu isaa yommuu dhaga'e, iyyee, "Yesus! Ilma Daawit na maari!" jedhe.
⁴⁸ Namoonni baay'een calluma jechisiisuudhaaf isa ifatan; inni garuu ittuma caalchisee iyyee, "Ilma Daawit, na maari!" jedhe.
⁴⁹ Yesus yommus dhaabatee, "Waamaa!" jedhe. Isaan immoo namicha jaamaa sana waamanii, "Jabaadhu, ka'i! Si waama!" jedhaniin.
⁵⁰ Kanaaf inni wayyaa isaa of irraa darbatee, utaalee ka'ee, gara Yesus dhufe.
⁵¹ Yesusis, "Maal akkan siif godhu barbaadda?" jedheen. Namichi inni jaamaan immoo deebisee, "Agartuu koo akka anaaf deebiftu, yaa barsiisaa!" jedheen.
⁵² Yesus immoo, "Karaa kee dhaqi, amantiin kee si fayyiseera!" jedhe. Achumaanis agartuun isaa deebi'eefii, karaattis isa duukaa bu'e.
Mar. 11
¯¯¯¯¯¯¯¯¯¯
¹ Isaan Yerusaalemitti galuudhaaf Betfaageedhaa fi Bitaaniyaatti, gaara ejersaattis yommuu dhi'aatan, Yesus bartoota isaa keessaa lama ergee,
² "Ganda fuullee keessan jiru sana dhaqaa, achumaanis akkuma gandichatti galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii fidaa.
³ Namni, 'Maaliif kana gootu?' yoo isiniin jedhe, 'Gooftaatu dhimma isaa qaba, inni utuu hin turin iddoodhuma kanatti in deebisa ittiin jedhaa" isaaniin jedhe.
⁴ Bartoonni yommus dhaqanii ilmoo harree [yaabbii] karratti hidhame, karaa irratti argatanii hiikan.
⁵ Warra achi dhaabatan keessaa immoo jarri tokko, "Maal gootu ilmoo harree kana hiiktu?" isaaniin jedhan.
⁶ Bartoonni immoo isa Yesus jedhe isaanitti himnaan, jarri isaan dhiisan.
⁷ Ilmoo harree sanas Yesusiif fidanii, uffata isaanii irra buusan; innis irra taa'e.
⁸ Namoonni baay'een uffata isaanii, warri biraa immoo damee baala-qabeessa bakkeedhaa kukkutanii karaa inni irra darbu irra afan.
⁹ Warri dura adeemanii fi warri duukaa bu'an sagalee isaanii ol fudhatanii, "Hosaa'inaa! Inni maqaa Waaqayyo gooftaatiin dhufu galateeffamaa dha.
¹⁰ Mootummaan Daawit abaabilii keenyaa inni dhufu galateeffamaa dha! Hosaa'inaa ol waaqa gubbaatti" jedhan.
¹¹ Yesus Yerusaalemitti mana qulqullummaatti galee waan hundumaa ilaale; galgalaa'uus jalqabnaan bartoota kudha lamaanii wajjin gara Bitaaniyaatti ba'e.

 …  
¹² Borumtaas isaan Bitaaniyaadhaa yommuu ba'an Yesus in beela'e.
¹³ Muka harbuu baala qabu tokkos fagootti argee, ija irraa argadha laataa? jedhee dhaqe. Inni mukicha bira ga'ee baala malee waanuma tokko irraa dhabe; yeroon isaa yeroo harbuun ija itti godhatu hin turre.
¹⁴ Yesus yommus mukichaan, "Homtinuu deebi'ee ija si irraa hin nyaatin bara baraan" jedhe; bartoonni isaas kana jechuu isaa dhaga'an.

 …  
¹⁵ Isaan Yerusaalemin in ga'an; Yesus yommus mana qulqullummaatti galee warra mana qulqullummaa keessatti bitanii fi warra gurguran gad baasuutti ka'e, gabatoota warra horii callaa gegeddaraniitii fi taa'umsa warra gugee gurguranii gad gara galche.
¹⁶ Homtinuu mi'a baatee mana qulqullummaa keessa ba'ee akka adeemuuf karaa hin laanneef.
¹⁷ Yesus isaan barsiisee '''Manni koo saba hundumaatiif, mana kadhataa jedhamee in waamama kan jedhu hin caafamnee ree? Isin garuu holqa hattuu isa godhattan" isaaniin jedhe.
¹⁸ Luboonni warri angafoonnii fi barsiisonni seeraas waa'ee dubbii kanaa dhaga'anii, karaa ittiin isa balleessan barbaadan; barsiifni isaa garaa namoota hundumaa rukutee waan tureef, isa in sodaatu turan.
¹⁹ Yommuu galgalaa'es Yesusii fi bartoonni isaa mandaricha keessaa ba'an.

 …  
²⁰ Ganama obboroodhaan utuu darbanii harbuun sun hundeedhumaan akka gogee argan.
²¹ Phexros yommus waan ta'e yaadatee, "Barsiisa! Ilaa harbuun ati abaarte gogeera" jedhe.
²² Yesus immoo deebisee, "Waaqayyotti amantii qabaadhaa!
²³ Dhuguman isiniin jedha, namni garaa isaatti utuu hin mamin gaara kanaan, ol kaafami, galaanattis darbatami!' jedhe, waan inni jedhus akka ta'uuf yoo amane, in ta'aaf.
²⁴ Kanaaf isinittan hima! waan kadhattan waan gaafattanis hundumaa akka waan fudhataniitti lakkaa'aa amanaa, isiniif ta'uufis jira!
²⁵ Kadhachuuf yommuu dhaabattan, abbaan keessan inni waaqa irraa yakka keessan akka isiniif dhiisutti, namni tokko waa isinitti yakkee yaada keessan miidheera yoo ta'e dhiisaaf!
¹⁶ Isin yoo dhiisuu dhaabaattan garuu abbaan keessan inni waaqa irraas yakka keessan isiniif hin dhiisu]" jedhe.

 …  
²⁷ Isaan ammas Yerusaalem dhaqan; Yesus mana qulqullummaa keessa utuu deddeebi'uu, luboonni warri angafoonnii fi barsiisonni seeraa maanguddoonnis gara isaa dhufan.
²⁸ Yesusiin, "Gooftummaa maaliitiin kana hundumaa goota? Yookiis kana hundumaa akka gootuuf eenyutu gooftummaa kana siif kenne?" jedhan.
²⁹ Yesus immoo deebisee, "Ani dubbii tokkon isin gaafadha, anaaf deebisaa! Anis gooftummaa maaliitiin kana hundumaa akkan godhu isinitti nan hima.
³⁰ Cuuphaan Yohannis cuuphe Waaqayyo biraa moo, nama biraa abboomame? Anaaf deebisaa!" isaaniin jedhe.
³¹ Isaan yommus walitti dudubbatanii, "'Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha;
³² egaa attamitti, 'Nama biraa abboomame' jenna ree?" jedhan. Namoonni hundinuu Yohannisin raajiitti waan fudhataniif tuuta jaraa in sodaatu turan.
³³ Kanaaf, "Nuyi hin beeknu" jedhanii Yesusiif, deebisan. Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.

Mar. 12
¯¯¯¯¯¯¯¯¯¯
¹ Yesus fakkeenyaan isaanitti dubbachuutti ka'e; "Namni tokko mukkeetii waynii baay'ee lafa isaa irra dhaabe. Naannoo isaatti dallaa dhagaa ijaaree, boolla isa keessatti ija isaa cuunfan qotee, siree irra taa'anii eegan ijaare. Namoota hojjetanii eeganii, isaa wajjin ija isaa irraa hirmaatanitti kennatee, biyya tokko dhaqe.
² Yeroon isaa yommuu ga'e, ija mukkeetii waynichaa irraa waa biraa argachuudhaaf hojjetaa isaa gara warra waynicha eeganiitti erge.
³ Isaan garuu hojjeticha qabanii, reebanii harka isaa duwwaa isa gaddhiisan.
⁴ Ammas hojjetaa kan biraa isaanitti erge; isaan immoo mataa isaa mammadeessanii, isa salphisan.
⁵ Ammas kan biraa itti erge, isa immoo in ajjeesan. Akkanumas kan biraa baay'ee itti erginaan, kaan reebanii, kaan immoo ajjeesan.
⁶ Amma illee nama tokko qaba ture, innis ilma isaa isa jaallatamaa dha. Dhuma irratti, 'Ilma koo safeeffachuuf jiru' jedhee, isa gara isaaniitti erge.
⁷ Warri waynicha eegan sun garuu, 'Isa kana abbaa waynichaa kan dhaalu, kottaa isa in ajjeefnaa, dhaalli isaas nuuf in ta'a!' waliin jedhan.
⁸ Akkasitti butanii, isa ajjeesanii, reeffa isaa dhaabaa waynichaa keessaa gad baasnii gatan.
⁹ "Abbaan waynichaa maal godha laata ree? In dhufa, warra eegduu in balleessa, waynicha immoo kan biraatti in kennata.
¹⁰ Isin caaffata qulqullaa'aa keessaa hin dubbifnee ree ? Dhagichi, mana ijaartuun tuffatan, inni dhagaa mataa golee qajeelchu ta'e;
¹¹ kun gocha gooftaa ti, ija keenyattis dinqii dha' kan jedhu caafameera" jedhe.
¹² Yommus fakkeenya kana waa'ee isaaniitiif akka dubbate waan baraniif, Yesusin qabuu yaalan; garuu tuuta sana sodaatanii, isa dhiisanii adeeman .

 …  
¹³ Waan inni dubbatuun isa qabuudhaaf jedhanii warra Fariisotaa fi garee Herodis keessaa jara tokko Yesus itti ergan.
¹⁴ Warri ergaman dhufanii, "Yaa barsiisaa! Ati dhuga-qabeessa akka taate nuyi in beekna, nama tokko illees hin sodaattu, karaa Waaqayyoo dhugaadhaan barsiifta malee, nama wal hin caalchiftu. Egaa mootii warra Roomaaf gibira baasuun seera moo seera miti? Gibira baafnuu fi moo dhiifnu?" jedhaniin.
¹⁵ Inni garuu of arguu dhabina isaanii baree, "Maaliif na qortu? Horii ittiin bittanii gurgurtan tokko naa fidaa, nan ilaalaa!" ittiin jedhe.
¹⁶ Isaan yommus tokko itti fidan; inni immoo, "Kun bifa eenyuu ti? Caaffata eenyuutis?" jennaan, isaan immoo, "Kan mootii Roomaa ti" ittiin jedhan.
¹⁷ Kanaaf Yesus, "Yoos immoo mootichaaf, kan fudhachuun isaaf ta'u kennaa, Waaqayyoofis kan fudhachuun isaaf ta'u kennaa!" isaaniin jedhe; kana irratti isaan isa raajeffatan.

 …  
¹⁸ Ergasii Saduqoonni warri du'aa ka'uun hin jiru jedhan gara Yesus dhufanii, gaaffii isa gaafatan.
¹⁹ "Yaa barsiisaa! 'Namni tokko niitii fuudhee dhala utuu hin godhatin ishee irraa yoo du'e, obboleessi isaa niitii sana fuudhee sanyii obboleessa isaatiif haa dhaabu!' jedhee, Museen seera keessatti nuuf caafeera.
²⁰ Obboloota torbatu turan; inni angafni niitii fuudhe; yeroo du'e garuu dhala hin godhanne.
²¹ Inni lammaffaani; ishee fuudhee, utuu dhala hin "'godhatin du'e; inni sadaffaanis akkasuma ishee fuudhee irraa du'e.
²² Isaan torbanuus dhala hin godhanne; hundumaa booddee immoo dubartittiin in duute.
²³ Isaan torbanuu niitummaatti ishee fuudhaniiru'otii, guyyaa warri du'an ka'anitti isaan keessaa isa kamiif haadha manaa ta'uuf jirti ree?" jedhan.
²⁴ Yesus deebisee, "Akkas dubbachuu keessaniin irraa kaattaniittu; kunis caaffata qulqullaa'aa yookiis humna Waaqayyoo isa isin hin beekne kanaaf, mitii ree?
²⁵ Yeroo du'aa ka'anitti akka ergamoota Waaqayyoo warra waaqa keessaa in ta'u malee, hin fuudhan, hin heerumanis.
²⁶ Waa'ee warri du'an kaafamuu garuu macaafa Musee keessaa hin dubbifne moo ree? Inni waa'ee daggala boba'uu yommuu dubbate, Waaqayyo Museedhaan maal akka jedhe in hima,
	Ani Waaqayyo isa kan Abrahaam,
	Waaqayyo isa kan Yisihaq,
	Waaqayyo isa kan Yaaqoobis' jedhe.
²⁷ Inni Waaqayyo warra du'anii miti, Waaqayyo warra jiraatanii ti malee; kanaaf baay'ee irraa kaattaniittu" isaaniin jedhe.

 …  
²⁸ Barsiisota seeraa keessaa tokko yeroo isaan waliin morkatan dhaga'ee, Yesus deebii gaarii akka deebiseef yommuu arge gara isaatti dhi'aatee, "Abboommiin inni hundumaa irra caalu isa kam?" jedhee, gaaffii isa gaafate.
²⁹ Yesus deebisee, "Inni hundumaa irra caalu, 'Dhaga'i, yaa Israa'el! Gooftichi Waaqayyo keenya kophaa isaa gooftaa dha.
³⁰ Atis Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaan, humna kee guutuudhaanis jaallachuutu siif ta'a'!
³¹ Inni lammaffaan immoo 'Nama, akka mataa keetiitti jaallachuutu siif ta'a'! isa jedhuu dha. Abboommiin isaan kana irra caalu kan biraa hin jiru" jedhe.
³² Barsiisichi seeraa sun immoo, "Ba'eessa dubbatte yaa barsiisaa! 'Inni tokkicha, isa malee kan biraa hin jiru' isa jette dhugaa dubbatte.
³³ Isas garaa guutuudhaan, qalbii guutuudhaan, humna guutuudhaanis jaallachuun, nama akka mataa ofiitti jaallachuun, guutummaa qalma gubamuu fi aarsaa hundumaa irra guddaa in caala" jedheen.
³⁴ Ogummaadhaan akka inni deebiseef yommuu arges Yesus, "Ati mootummaa Waaqayyoottii fagoo miti" ittiin jedhe. Kana booddees namni tokko illee gaaffii isa gaafachuudhaaf ija hin jabaanne.

 …  
³⁵ Mana qulqullummaa keessattis utuu barsiisuu Yesus, "Attamitti barsiisonni seeraa 'Masiihiin ilma Daawit' jechuu danda'u?
³⁶ Daawit ofii isaatii immoo hafuura qulqulluudhaan geggeeffamee, Gooftichi gooftaa kootiin, diinota kee miillan kee jala hamma ani siif kaa'utti gara mirga koo taa'i! jedheera' jedhe.
³⁷ Egaa Daawit ofii isaatii 'Gooftaa koo' jedhee erga isa waamee, attamitti immoo ilma isaa ta'a ree?'" jedhe. Yommus tuuti sonaan baay'een gammachuudhaan isa in dhaggeeffatu turan.

 …  
³⁸ Barsiisa isaa keessatti immoo Yesus, "Barsiisota seeraa warra wayyaa dhedheeraa uffatanii lafaan haraa naanna'an, gabaa keessattis namoonni gugguufanii akka nagaa isaan gaafatan jaallatan,
³⁹ akkasumas mana sagadaa keessaa taa'umsa olaanu, lafa cidhaattis iddoo ulfinaa warra fo'atan irraa of eeggadhaa!
⁴⁰ Isaan kun warra fucha eeggatanii bultoo haadha hiyyeessaa duraa fixanii, fakkeessaadhaaf immoo kadhata isaanii dheeressanii dha. Egaa isaan kanatti yakka caalaatu itti murama" jedhe.

 …  
⁴¹ Al tokko Yesus fuullee qodaa buusii taa'ee, yeroo namoonni horii qodaa buusii sana keessa buusan in ilaala ture; namoonni warri badhaadhonni baay'een horii baay'ee keessa buusan.
⁴² Haati hiyyeessaa tokkos dhuftee, horii sibiilaa diddiimtuu kan akka saantiima lamaa qodicha keessa buufte.
⁴³ Yommus inni bartoota isaa ofitti waamee, "Dhuguman isinitti hima! Haati hiyyeessaa kun warra qodaa buusii sana keessa horii buusan hundumaa caalaa buufteetti.
⁴⁴ Isaan kun hundinuu bultoo isaanii irraa hafee kan kaa'atan keessaa qodaa buusii keessa buusan; isheen kun garuu danuu hiyyuma ishee keessaa, bultoo isheetiif waan qabdu hundumaa qodicha keessa buufte" jedhe.
Mar. 13
¯¯¯¯¯¯¯¯¯¯
¹ Akkuma Yesus mana qulqullummaa keessaa ba'een, bartoota isaa keessaa inni tokko, "Barsiisa, mee dhagaa gurguddaa kana, ijaarsa babba'eessa kanas ilaali!" ittiin jedhe.
² Yesus deebisee, "Ijaarsa gurguddaa kana ilaaltaa? Iddoo kanatti dhagaan in diigama malee, tokko illee wal irratti hin hafu" jedheen.

 …  
³ Yesus gaara ejersaa gubbaa gara mana qulqullummaatti garagalee utuu taa'uu, Phexros, Yaaqoob, Yohannisii fi Indriiyaas kophaatti isa gaafatan,
⁴ "Nutti himi, kun yoom ta'a? Wanti kun hundinuu yommuu raawwatamuuf jedhu immoo milikkinni isaa maali?" jedhan.
⁵ Yesus immoo; Homtinuu akka isin hin wallaalchifnetti akeekkadhaa!
⁶ Baay'een, 'Ani Kristos' jechaa maqaa kootiin in dhufu, namoota, baay'ees in wallaalchisu.
⁷ Lolaa fi oduu lolaa yommuu dhageessan hin na'inaa, kan akkasii kun ta'uun irra jira; kun garuu amma illee dhuma isaa miti.
⁸ Sabni saba irratti, mootummaanis mootummaa irratti in ka'a; socho'i lafaa iddoo adda addaatti, beellis in ta'a; wanti kun garuu jalqaba ciniinsuu ti.
⁹ "Garuu of eeggadhaa, isaanoo yaa'ii garaa garaatti dabarsanii isin in kennu, manneen sagadaa keessattis in reebamtu, anaaf jettanii fuula abboota biyyaa, fuula moototaa duras in dhaabattu; kunis dhugaa isaanitti in ba'a.
¹⁰ Duraan dursee wangeelli saba hundumaatti lallabamuun in ta'a.
¹¹ Isaan dabarsanii isin kennuudhaaf yammuu isin geessan, isa dubbachuuf jirtaniif dura hin yaadda'inaa! Waanuma yeroo sanatti isiniif kennamu dubbadhaa malee; isintu dubbata miti'o, hafuura qulqulluutu dubbata malee.
¹² Yommus obboleessi obboleessa du'atti dabarsee in kenna, abbaanis mucaa isaa, ijoollonnis warra isaanii irratti ka'anii isaan in ajjeesisu.
¹³ Anaaf jettanii hundumaa biratti kan jibbamtan in taatu; namni hamma dhumaatti jabaatee dhaabatu garuu in fayya" isaaniin jedhe.

 …  
¹⁴ Yesus itti fufee, "Inni jibbisiisaan iddoo qullaa'aa xureessu sun, iddoo isaaf hin malle dhaabachuu isaa yommuu argitan namni kana dubbisu haa hubatu! warri Yihudaa jiran gara gaarotaatti haa baqatan!
¹⁵ Namni oobdii isaa keessa jiru deebi'ee, waa fudhachuudhaaf manatti ol hin lixin.
¹⁶ Lafa qotiisaa inni jirus wayyaa isaa fudhachuudhaaf hin galin.
¹⁷ Garuu dubartoota ulfaa fi warra hoosisaniif guyyoonni sun attam sodaachisoo dha.
¹⁸ Haa ta'u iyyuu malee, kun yeroo gannaatti akka hin taaneef kadhadhaa!
¹⁹ Guyyoonni sun guyyoota rakkinaa in ta'u; rakkinni akkasiis erga Waaqayyo biyya lafaa uumee jalqabee hamma ammaatti hin taane, deebi'ees hin ta'u.
²⁰ Waaqayyo gooftaan guyyoota sana utuu gabaabsuu dhaabaatee, namni tokko iyyuu hin fayyu ture; amma garuu namoota fo'amaniif, isaanis warra inni ofiif fo'ateef jedhee, guyyoota sana in gabaabsa.
²¹ Yeroo sanatti namni, 'Ilaa Masiihiin as jira! Ilaa achi jira!' yoo isiniin jedhe hin amaninaa.
²² Masiihonni sobaatii fi raajonni sobaa ka'anii, yoo danda'ame warra Waaqayyoof fo'aman iyyuu wallaalchisuudhaaf, milikkitaa fi dinqii adda addaa in argisiisu.
²³ Isin garuu akeekkadhaa! Ani duraan dursee waan hundumaa isinitti himeera" jedhe.

 …  
²⁴ Yesus itti dabalee, "Guyyootuma sanatti rakkina kana booddee immoo biiftuun in dukkanoofti, jiinis ifa ishee hin laattu"'.
²⁵ Urjoonni waaqa irraa in harca'u, humnoonni bantii waaqaa keessaas in raafamu.
²⁶ Yommus ilmi namaa humna guddaadhaan ulfinaanis duummessootaan utuu dhufuu in argu.
²⁷ Inni immoo ergamoota waaqa irraa ergee, warra Waaqayyoof fo'aman qixa arfanii, andaara lafaatii, andaara bantii waaqaatiis walitti in qaba" jedhe.

 …  
²⁸ Yesus amma immoo, "Muka harbuu fakkeenya, godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
²⁹ Akkasuma isinis immoo, kun hundinuu ta'uu isaa yommuu argitan, akka inni balbalatti dhi'aate beekaa!
³⁰ Dhuguman isinitti hima, wanti kun hundinuu hamma raawwatamutti dhaloonni si'anaa kun hin darbu.
³¹ Waaqnii fi lafti darbuuf jiru; dubbiin koo garuu gonkumaa hin darbu" jedhe.

 …  
³² Yesus itti fufee, "Guyyicha sana yookiis yericha sana garuu abbaa koo duwwaatu beeka malee, ergamoonni waaqa irraa; ilmis, namni tokko illees kana hin beekan.
³³ Akeekkadhaa, dammaqaas! Yerichi sun yoom akka ga'u hin beektan.
³⁴ Kun akka nama mana isaa dhiisee, biyya fagoo dhaquudhaaf ka'ee ti. Inni hojjetoota isaatiif aboo kennee, tokkon tokkon isaaniitiif hojii hojii isaanii kenne; karra eegduudhaan immoo 'Hin dagatin dammaqi!' jedhee abboome.
³⁵ Egaa dammaqaa! Abbaan manaa yoom akka dhufu, galgala dhufaa fi halkan walakkaa dhufaa, iyya indaanqoo dhufaa fi ganama dhufaa hin beektan.
³⁶ Yeroo isin quba hin qabaatinitti yoo dhufe, utuu isin rafaa jirtanii akka isin hin argannetti,
³⁷ kanan isiniin jedhus nama hundumaan nan jedha, dammaqaa!" isaaniin jedhe.
Mar. 14
¯¯¯¯¯¯¯¯¯¯
¹ Ayyaanni Faasiikaa fi, ayyaanni Maxinoo guyyaa lamatti galee ture. Luboonni warri angafoonnii fi barsiisonni seeraa karaa ittiin Yesusin haxxummaadhaan qabsiisanii ajjeesan in barbaadu turan.
² Isaan, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.

 …  
³ Yesus immoo, Bitaaniyaa mana Simoon isa lamxaa'ee turee keessa nyaataaf taa'ee utuu jiruu, dubartiin tokko urgooftuu dibataa makaa hin qabne baay'ee gati-jabeessas, hidda biqiltuu naardos jedhamu irraa kan hojjetame, shurrubbeetti qabattee dhufte; isheen shurrubbee sana cabsitee, urgooftuu sana mataa Yesus irratti naqxe.
⁴ Jarreen tokko garuu jibbanii, "Urgooftuun kun maaliif bade?
⁵ Urgooftuun kun akka meetii dhibba sadii caalaatti gurguramee, warra hiyyeessotaaf kennamuu in danda'a ture" waliin jedhan; isheettis in dheekkaman.
⁶ Yesus garuu, "Ishee dhiisaa! Maaliif rakkiftu? Isheen waan gaarii anaaf goote.
⁷ Warra hiyyeessota, yeroo hundumaa of biratti argattu, yeroodhuma feetanittis gaarii gochuufii in dandeessu, ana garuu yeroo hundumaa of biratti hin argattan.
⁸ Isheen waan dandeesse hojjetteetti; dhagna koos duraan dursitee awwaalaaf dibdeetti.
⁹ Ani dhuguman isiniin jedha, biyya lafaa guutummaatti iddoodhuma wangelli itti lallabametti, wanti isheen goote immoo seenaa isheetiif in dubbatama" jedhe.

 …  
¹⁰ Yommus Yihudaan namni biyya Keriyot, bartoota kudha lamaan keessaa tokko inni ture, Yesusin dabarsee itti kennuudhaaf gara luboota warra angafootaa dhaqe.
¹¹ Isaan kana yommuu dhaga'an gammadanii, horii kennuufii abdachiisan; kanaaf Yihudaan dabarsee isa kennuudhaaf fucha in barbaada ture.
¹² Jalqaba ayyaana Maxinootti, namoonni hoolaa Faasiikaa erga qalanii booddee, bartoonni isaa, "Hoolaa Faasiikaa akka nyaattuuf eessa dhaqnee akka qopheessinu barbaadda?" jedhanii Yesusin gaafatan.
¹³ Yommus inni bartoota isaa keessaa lama ergee, "Mandarichatti lixaa! Namni okkotee bishaanii baatu tokkos isinitti in dhufa; isa duukaa dhaqaa!
¹⁴ Manuma namichi itti galuttis abbaa manaatiin, 'Manni keessummaa kan ani bartoota koo wajjin keessatti irbaata Faasiikaa nyaadhu eessa? siin jedha barsiisaan' ittiin jedhaa!
¹⁵ Namichi yommus mana mana irraa keessaa kutaa bal'aa, mi'a manaatiin guutee afame tokko, isinitti in argisiisa. Achitti nuuf qopheessaa!" jedhe.
¹⁶ Bartoonni sun ka'anii gara mandaraa dhaqan; akkuma inni isaanitti himettis argatanii, achitti irbaata Faasiikaa qopheessan.

 …  
¹⁷ Yommuu galgalaa'e Yesus bartoota isaa kudha lamaanii wajjin in dhufe.
¹⁸ Maaddiitti taa'anii nyaachaa utuu jiraniis Yesus, "Dhuguman isiniin jedha, isin keessaa, inni anaa wajjin nyaachuutti jiru tokko, dabarsee na kennuuf jira" jedhe.
¹⁹ Isaan yommus gaddanii wal harkaa fuudhaniis, "Anaan jechuu kee miti! Mitii ree?" ittiin jechuu jalqaban.
²⁰ Inni immoo, "Warra kudha lamaan keessaa tokko, isa anaa wajjin qodaa ittootti cuuphatuu dha.
²¹ Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" isaaniin jedhe.

 …  
²² Utuu nyaachaa jiranii, Yesus buddeena fuudhee, eebbisee, cabsees bartoofa isaatiif kennee, "Fudhadhaa, kun dhagna koo ti!" jedhe.
²³ Xoofoos fudhatee Waaqayyoof galata galchee, isaaniif kenne; isaanis hundumtuu xooficha keessaa in dhugan.
²⁴ Inni immoo, "Kun dhiiga koo ti, dhiiga kakuu dhaabate sana cimsuudhaaf namoota baay'eedhaaf dhangala'ee dha.
²⁵ Hamma guyyaa gaafa ani mootummaa Waaqayyoo keessatti, isa haaraa dhugutti, deebi'ee daadhii waynichaattii akkan hin dhugne dhuguman isinitti hima," isaaniin jedhe.
²⁶ Faarfannaa galataa erga faarfatanii booddee gara gaara ejersaatti ol ba'an.

 …  
²⁷ Yommus Yesus, "Hundumti keessan na dhiiftanii baqachuuf jirtu. 'Ani tiksee rukutee lafaan nan dha'a, hoolonnis in bittimfamu' jedhamee caafameera.
²⁸ Ergan du'aa kaafamee booddee garuu, isin dura Galiilaa nan dhaqa" isaaniin jedhe.
²⁹ Phexros yommus, "Isaan hundinuu si dhiisanii yoo baqatan iyyuu, ani si dhiisee hin baqadhu!" ittiin jedhe.
³⁰ Yesus immoo, "Dhuguman siin jedha, halkanuma kana indaanqoon si'a lama utuu hin iyyin, ati si'a sadii na ganta" ittiin jedhe.
³¹ Inni garuu ittuma cimsee, "Sii wajjin du'uun yoo na irraa barbaadame illee, matumaa si hin ganu" jedhe; isaan hundumtuus akkasuma jedha.

 …  
³² Gara iddoo dhaabaa Getesemaanee jedhamu tokkoo dhaqanii, Yesus bartoota isaatiin, "Hamma ani kadhadhee raawwadhutti as taa'aa!" jedhe.
³³ Phexrosin, Yaaqoobin, Yohannisinis ofii wajjin fudhatee, raafamee yaadaan dhiphachuutti ka'e.
³⁴ Isaaniin immoo, "Lubbuun koo hamma du'aatti baay'ee gaddite; isin as turaa, dammaqaas!" jedhe.
³⁵ Xinnoos irraa hiiqee adda isaatiin gombifamee, yoo danda'ame yerottiin kun akka isa bira darbituuf kadhatee,
³⁶ "Yaa abbaa ko wanti hundumtuu siif in danda'ama; xoofoo dhiphinaa kana ana irraa fuudhi! Garuu wanti ati jaallatte haa ta'u malee, waan ani jaalladhu miti" jedhe.
³⁷ Dhufees rafanii isaan argee, Phexrosiin, "Simoon! In raftaa? Sa'aatii tokkittiif illee dammaquu hin dandeenyee?
³⁸ Qoramatti akka hin galleef dammaqaa, kadhadhaa! Hafuurri illee dhimmaa dha, foon garuu dadhabaa dha" jedhe.
³⁹ Ammas achi siiqee kadhatuma isaa duraas kadhate.
⁴⁰ Deebi'ee dhufees utuu isaan rafanii arge; iji isaanii baay'ee itti ulfaatee ture; maal akka isaaf deebisanis hin beekne.
⁴¹ Si'a sadaffaatti dhufee, "Amma iyyuu raftanii boqochuutti jirtuu? In ga'a, yerichi ga'eera; kunoo, ilmi namaa harka cubbamootaatti kennamuu isaa ti.
⁴² Ka'aa itti adeemnaa! Kunoo inni dabarsee na kennu dur dhi'aate" isaaniin jedhe.

 …  
⁴³ Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, isaan bira ga'e isaa wajjinis luboota warra angafoota, barsiisota seeraa fi maanguddoota biraa warri ergaman billaadhaa fi bokkuu qabatanii dhufan.
⁴⁴ Inni dabarsee Yesusin kennuuf ture sun milikkitaaf, "Inni ani dhungadhu isa, qabaatii, eeggachaa fuudhaa sokkaa!" jaraan jedhee ture.
⁴⁵ Yihudaan akkuma achi ga'een gara Yesusitti darbee, "Barsiisaa ko!" jedhee isa dhudhungate.
⁴⁶ Jarri yommus hiixatanii Yesusin qaban.
⁴⁷ Warra bukkee dhaabatan keessaa immoo tokko billaa isaa luqqifatee, garbicha angafa lubootaa rukutee, gurra isaa irraa kute.
⁴⁸ Yesus immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii?
⁴⁹ Guyyaa dhufaa darbaa isinii wajjin wal argaa, mana qulqullummaa keessattis barsiisaan ture, isin yommus ana hin qabne; amma garuu wanti caaffanni qulqullaa'oon jedhan raawwatamuun in ta'a" jedhe.
⁵⁰ Bartoonni hundinuu immoo isa dhiisanii in baqatan.
⁵¹ Yeroo sanatti dargaggeessi tokko wayyaa quncee talbaa tokko duwwaa dhagna isaatti olbatee, Yesus duukaa dhaqe; jarris isa qabatan.
⁵² Inni immoo wayyaa sana harkatti dhiisee, qullaa isaa fiigee harkaa ba'e.

 …  
⁵³ Yesusin gara angafa lubootaatti geessan; luboonni warri angafoonni hundinuu, maanguddoonni, barsiisonni seeraas achitti walitti qabamanii turan.
⁵⁴ Phexros hamma oobdii mana angafa lubootaatti irraa fagaatee Yesus duukaa adeeme, achitti eegdotaa wajjin taa'ee ibidda in qaqqaammata ture.
⁵⁵ Luboonni warra angafoonni, guutummaan yaa'ii warra Yihudootaas Yesusin ajjeesuudhaaf namoota isa irratti dhugaa ba'aniif in barbaadu turan, garuu tokko illee hin argane.
⁵⁶ Namoonni baay'een sobaan yoo isa irratti dhugaa ba'an iyyuu, dubbiin isaanii wal hin fudhanne.
⁵⁷ Kaan immoo ka'anii sobaan isa irratti dhugaa ba'anii,
⁵⁸ "'Mana qulqullummaa isa harkaan hojjetame kana jigsee, guyyaa sadiitti kan biraa kan harkaan hin hojjetamin nan dhaaba' jechuu isaa dhageenyeerra" jedhan.
⁵⁹ Haa ta'u iyyuu malee, isa kana irratti iyyuu dubbiin isaanii wal hin fudhanne.
⁶⁰ Yommus angafni lubootaa fuula hunduma isaanii dura dhaabatee Yesusin, "Waan jarri kun si irratti dhugaa ba'an kanaaf deebii tokko illee hin qabduu ree?" jedhee gaafate.
⁶¹ Inni garuu calluma jedhe malee, deebii tokko illee hin laanneef. Angafni lubootaa amma immoo, "Ati Masiihii, ilma Waaqayyoo isa galateeffamaa tii?" jedhee isa gaafate.
⁶² Yesus immoo, "Ani isa, ilmi namaa mirga isa aango-qabeessaa taa'ee duumessoota waaqaa keessas utuu dhufuu arguuf jirtu" jedheen.
⁶³ Yommus angafni lubootaa sun aaree uffata isaa tarsaasee, "Amma immoo dhuga-baatuu maalii nu barbaachisa ree?
⁶⁴ Waaqayyoon arrabsuu isaa isin iyyuu dhageessaniittu! Maal isinitti fakkaata?" jedhe. Kana irratti isaan hundumtuus ajjeefamuun akka isaaf ta'u itti muran.
⁶⁵ Jarreen tokkos isatti tufan, ija isaas hidhanii rukutanii, "Eenyutu si rukute? Raajii keetiin nutti himi!" ittiin jedhu turan; warri eegdonnis isaan harkaa fudhatanii isa kakkabalan.

 …  
⁶⁶ Phexros amma illee oobdii keessa utuu jiruu xomboreewwan angafa lubootaa keessaa tokko in dhufte.
⁶⁷ Isheen utuu Phexros ibidda qaqqaammatuu argitee, hubattee isa ilaaltee, "Atis immoo Yesus namicha biyya Naazireet sanaa wajjin turte" jette.
⁶⁸ Inni garuu, "Waan ati jettu ani hin beeku, anaaf hin galus" jedhee gane; kana booddee gara karra dallichaatti gad ba'e; [ ergasii indaanqoon in iyyite].
⁶⁹ Xomboreettiin isa argitee ammas warra achi dhaabataniin, "Namichi kunis isaan keessaa tokko" jette.
⁷⁰ Inni garuu ammas in gane. Yeroo xinnoo booddees warri achi dhaabatan ammoo Phexrosiin, "Atis nama Galiilaa waan taateef, ati dhuguma isaan keessaa tokko" ittiin jedhan.
⁷¹ Inni garuu, "Namicha isin jettan kana ani hin beeku" jedhee, of abaaruu kakachuuttis ka'e.
⁷² Achumaanis indaanqoon lammaffaa iyyite; Phexros yommus isa Yesus, "Indaanqoon si'a lama utuu hin iyyin, ati si'a sadii na ganta" ittiin jedhee ture yaadatee, boo'icha in futtaafate.
