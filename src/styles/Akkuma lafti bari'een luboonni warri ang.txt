Akkuma lafti bari'een luboonni warri angafoonni, maanguddoonnii fi barsiisonni seeraa guutummaan yaa'ii warra Yihudootaa hundinuus Yesus irratti mari'atan; kana boodde'e isa hidhinii, geessanii, Philaaxositti dabarsanii kennan.
Philaaxos, "Sii mootiin Yihudootaa?" jedhee isa gaafate; inni immoo; "Situ akkas jedhe" jedhe deebiseef.
Luboonni warri angafoonni waan baay'eedhaan isa hadheessan.
Philaaxos ammas, "Kunoo, waan baay'eedhaan si hadheessu'o waan deebiftu hin qabduu ree?" jedhee, Yesusin gaafate.
Yesus garuu ergasii deebii tokko illee hin deebifneef; kun immoo Philaaxosin in dinqifachiise.

Philaaxos ayyaana Faasiikaatti warra hidhaman keessaa nama isaan, "Nuuf gad dhiisi" jedhan tokko in gad dhiisa ture.
Warra goolii kaasanii nama ajjeesanii hidhaman keessaa immoo tokko Barabbaa kan jedhamu ture.
Yommus namoonni gara mana mootummaatti ol ba'anii, waan dur gochaafii ture akka isaaniif raawwatuuf Philaaxosin kadhachuutti ka'an.
Philaaxos immoo deebisee, "Mootii Yihudootaa akkan gad isiniif dhiisu barbaadduu?" isaaniin jedhe.
Innoo luboonni warri angafoonni hinaaffaadhaaf dabarsanii akka isa kennan hubatee ture.
Luboonni warri angafoonni garuu, isaa mannaa Barabbaa gad nuuf dhiisi, akka jedhaniif namoota itti tuqan.
Ammas Philaaxos, "Egaa namicha isa isin mootii Yihudootaa jettanii waamtanoo maal godhu ree?" jedhee isaaniif deebise.
Isaanis, "Isa fannisi!" jedhanii iyyan.
Philaaxos immoo, "Maaliif? Maal balleesse?" isaaniin jedhe; isaan garuu, "Isa fannisi!" jedhanii ittuma caalchisanii iyyan.
Philaaxos yommus namoota gammachiisuu barbaadee, Barabbaa gad isaaniif dhiise; Yesusin immoo reebsisee akka inni fannifamuuf dabarsee kenne.

Warri loltuu ergasii Yesusin gara mana mootummaa sanatti ol galchanii, kutata loltuu sana keessaa warra hafanis walitti waaman.
Uffata dhiilgee Yesusitti uffisanii, gonfoo qoraattii hojjetanii, mataa isaa irra kaa'an.
Achumaanis, "Attam ree, yaa mootii Yihudootaa!" jedhanii nagaa isa gaafachuutti ka'an.
Uleedhaan mataa isaa rurrukutanii, itti tufanii jilbeenfatanii sagadaniifis.
Isaan erga itti ga'isanii booddee, uffata dhiilgee sana irraa baasanii, wayyaa isaa deebisanii itti uffisan; kana booddee gad baasanii fannisuudhaaf isa geessan.

Namni biyya Qareenaa tokko maqaan isaa Simi'oon kan jedhamu, abbaa Iskindrosii fi Ruufos, lafa qotiisa isaatii utuu galuu isaanitti dhufe; isaan immoo fannoo Yesus akka baatuuf isa giddisiisan.
Yesusinis gara iddoo Golgootaa jedhamutti geessan; "Golgootaa" jechuun "Iddoo lafee mataa" jechuu dha.
Isaan yommus daadhii waynii qumbiidhaan makame Yesusiif kenninaan, inni fudhachuu dide.
Yommus jarri isa in fannisan; uffata isaa immoo hiranii eenyu isa kam akka fudhatu baruudhaaf muka itti buufatan.
Yeroon isa fannisanis bari'ee sa'aatii sadiitti ture.
Yakka inni ittiin hadheeffame mul'isuudhaafis, "Kun mooticha Yihudootaa ti" kan jedhu mataa isaa gararraatti caafamee ture.
Isaa wajjin immoo saamtota lama, isa tokko mirga isaatti isa kaanis bitaa isaatti fannisan. [   Yommus inni macaafni, "Warra seera cabsituutti lakkaa'ame" jedhu in raawwatame).
Warri achiin darban immoo mataa isaanii raasanii, "Muu! Ati isa mana qulqullummaa jigsitee guyyaa sadiitti ijaartu!
Mee of oolchi! Fannoo irraas gad bu'i!" jedhanii in arrabsu turan.
Luboonni warri angafoonnii fi barsiisonni seeraas akkasuma wal harkaa fuudhanii isatti ga'isan, "Inni namoota biraa oolcheera, ofii isaa immoo oolchuu hin danda'u.
Masiihicha mooticha Israa'el erga ta'ee akka nuyi arginee isatti amannuuf, amma fannoo irraa gad haa bu'u!" jedhan; warri isaa wajjin fannifamanis immoo isa in ceepha'u turan.

Sa'aatii ja'aa jalqabee hamma sa'aatii sagaliitti dukkanni lafa hundumaa irra ture.
Sa'aatii sagalittis Yesus sagalee guddaadhaan, "Elo'ii, Elo'ii lamaa sabaktanii?" jedhee waammate; kunis, "Waaqayyo ko, Waaqayyo ko maaliif na dhiifte?" jechuutti in hiikama.
Warra achi dhaabatan keessaa kaan kana dhaga'anii, "Kunoo, Eliyaasin waammata" jedhan.
Yommus isaan keessaa tokko fiigee daadhii waynii dhangaggaa'aa waan akka cumaa buqqee hadhaa'aa, isa bishaan dhagnatti xuuxu tokkotti guutee, uleetti kaa'ee, akka inni dhuguuf kenneefii, "Eliyaas fannoo irraa gad isa buusuudhaaf yoo dhufe mee in ilaalla!" jedhe.
Yesusis sagalee guddaa isaa dhageessisee hafuurri isaa keessaa yaa'e.
Yeroo sanatti golgaan mana qulqullummaa olii hamma gadiitti iddoo lamatti tarsa'e.
Angafni dhibbaa inni gara Yesusitti gara galee dhaabatu akkasitti hafuurri isaa isa keessaa yaa'uu isaa yommuu hubate, "Namni kun dhuguma ilma Waaqayyoo ture"    Dubartoonni halaala dhaabatanii in ilaalan; isaan keessas Maariyaam ishee Magdalaa, Maariyaam haadha Yaaqoob isa quxisuu, kan Yosees, Salomees turan.
Isaan warra yommuu inni Galiilaa ture isa duukaa bu'anii isaaf hojjetan; kan biraa dubartoonnii baay'eenis immoo isaa wajjin Yerusaalemitti kan ol ba'an achitti argamaniiru.

Borumtaas Sanbata waan ta'eef namoonni guyyaa sanatti in qophaa'u turan; yeroon isaa immoo gara galgalaa ture.
Yaa'ii warra Yihudootaa keessa namichi ulfina-qabeessi Yoseef jedhamu tokko ture. Namichi mandara Armaatiyaa inni ofii isaatii mootummaa Waaqayyoo eeggatu kun, ija-jabinaan Philaaxos bira dhaqee, reeffa Yesus kadhate.
Philaaxos immoo, "Kanuma dura du'ee?" jedhee dinqifate; yommus angafa dhibbaa waamee erga du'ee hammam akka ture gaafate.
Akka isaa angafa dhibbaa irraa erga baree booddee, reeffa isaa Yoseefiif kennisiise.
Yommus Yoseef wayyaa quncee talbaa irraa dha'ame bitee, reeffa isaa fannoo irraa gad buusee, wayyicha sanaanis kafane. Awwaala garaa dhagaa keessatti tolfame tokko keessa kaa'ee, balbala awwaalichaatti immoo dhagaa gangalche.
Maariyaam isheen Magdalaa, Maariyaam haati Yosees iddoo reeffi isaa kaa'ame in argan.

Sanbanni erga darbee, Maariyaam isheen Magdalaa, Maariyaam haati Yaaqoob, Salomeenis dhaqanii dhagna Yesus dibuudhaaf urgooftuu bitan.
Jalqaba torbanii, [gaafa Sanbata guddaa], ganama barii ka'anii akkuma aduun baateen awwaalicha bira ga'an.
Karaatti immoo, "Eenyutu dhagicha balbala awwaalichaattii nuuf garagalcha?" waliin jechaa turan.
Dhagichi baay'ee guddaa ture; itti hiiqanii yommuu ilaalan immoo dhagichi balbala awwaalichaattii garagalfamee argan.
Awwaalichatti akkuma ol lixaniin dargaggeessa tokko, uffata gaddheeraa adii uffatee bukkee gara mirgaatiin taa'ee argan; isaan yommus na'anii in dinqifatan.
Inni immoo, "Naatanii hin dinqifatinaa! Isin Yesus nama Naazireet isa fannifamee ture barbaaddu; innoo ka'eera, as hin jiru ilaa, iddoo isaan isa ciibsanii turan iyyuu!
Garuu dhaqaa! Bartoota isaatti Phexrosittis, 'Inni isin dura Galiilaa in dhaqa, akkuma isinitti himes achitti isa in argitu' jedhaatii himaa!" isaaniin jedhe.
Isaan rom'anii of wallaalanii waan turaniif, achi keessaa ba'anii awwaalicha biraa baqatan; waan sodaataniifis nama tokkotti iyyuu waa hin himne.

Yesus jalqaba torbanii, [guyyaa Sanbata guddaa] ganama barii yommuu du'aa ka'e, dura Maariyaam ishee Magdalaatti mul'ate; Maariyaam kun ishee inni hafuurota hamoota torba keessaa baasee turee dha.
Isheen gara warra isaa wajjin turanii, gadduu fi boo'uutti jiranii, dhaqxee kana isaanitti himte.
Isaan garuu akka inni jiraataa ta'e, akka isheen isa argites, yommuu ishee irraa dhaga'an kana hin amanne.

Kana booddee jarreen lama diida utuu dhaqanii Yesus bifa biraatiin isaanitti mul'ate.
Jarreen kun deebi'anii warra kaanitti himan; isaan garuu dubbii isaan kanaas hin amanne.

Ergasii immoo Yesus, bartoota kudha tokko warra maaddiitti taa'anitti mul'ate. Warri isa du'aa ka'e kana argan, yommuu isaanitti himan, waan bartoonni kun hin amaniniif amanti-dhabina isaaniitii fi mata-jabina isaaniitti dheekkame.
Inni, "Gara biyya lafaa hundumaa dhaqaa! Uumama hundumaattis wangeela lallabaa!.
Namni amane namni cuuphames in fayya; namni hin amanne garuu itti in faradama.
Warra anatti amanan birattis milikkitoonni kun in argamu; warri anatti amanan kun maqaa kootiin hafuurota hamoota in baasu, afaanota haaraadhaanis in dubbatu.
Bofa yoo qaban yookiis waan nama ajjeesu yoo dhugan isaan hin miidhu; harka isaaniis warra dhukkubsatan irra in kaa'u, isaanis in fayyu" isaaniin jedhe.

Yesus gooftaan isaanii wajjin erga dubbatee booddee, gara waaqa keessaatti ol fudhatamee mirga Waaqayyoo taa'e.
Ergasii bartoonni dhaqanii iddoo halletti lallaban; gooftaan immoo isaanii wajjin hojjete, dubbichas milikkitoota argamaniin in cimse.



Yaa ulfaataa fi jaallatamaa Tewofilos! Waa'ee dubbii nu gidduutti raawwatame kanaa namoonni baay'een odeessuu yaalaniiru .
Kanas immoo qopheessuun isaanii akka warri jalqabaa jalqabanii duukaa turan, ija isaaniitiin kan argan, dubbichaafis kan hojjetan nutti dabarsanitti.
Anis immoo dubbii kana jalqaba isaatii jalqabee, keessa lixee qoraa waanan tureef, tarreetti galchee siif caafuun gaarii fakkaatee anatti mul'ate.
Kana gochuun koos, dubbiin sitti himame kun dhugaa dhaa fi amanamaa ta'uu isaa akka hubattuuf.

Bara Herodis biyya Yihudaa bulchaa turetti, balbala lubootaa kutataa biiyaa keessaa lubni Zakaariyaas jedhamu tokko ture; haati manaa isaas sanyii lubootaa keessaa, maqaan ishees Elsaabex jedhama.
Lachuun isaanii abboommii gooftaatii fi seera isaa raawwachaa fuula Waaqayyoo duratti jireenya qajeelaa jiraatan.
Haa ta'u iyyuu malee, Elsaabex dhabduu waan turteef, dhala hin godhanne; lachanuu immoo lafa guuraniiru turan.
Darabeen balbala isaatii geenyaanis, gaaf tokko Zakaariyaas warra kaanii wajjin fuula Waaqayyoo duratti hojii lubummaa isaa hojjechuudhaaf dhi'aate.
Akka amala hojii hirmaachuu isaaniitti Zakaariyaas aarsaa akka dhi'eessuuf, buufata mukaatiin irra buunaan, gara mana qulqullummaatti ol gale
Yeroo aarsaa ixaanaa kanattis sabni baay'een alaa in kadhata ture.
Yommus ergamaan Waaqayyoo iddoo itti ixaanni aarfamu gara mirgaatiin dhaabatee, Zakaariyaasitti mul'ate.
Zakaariyaas yommuu isa arge, na'ee sodaate.
Ergamichi immoo itti dubbatee, "Yaa Zakaariyaas hin sodaatin! Waaqayyo kadhannaa kee dhaga'eera'o, Elsaabex haati manaa kee ilma siif in deessi, maqaaisaas Yohannis jettee in moggaafta.
Ati guddaa in gammadda, dhalachuun isaas namoota baay'eetiif gammachuu in ta'a.
Inni guddaa in ta'a, daadhii waynii yookiis dhugaatii macheessu hundumaa matumaa hin dhugu, garaa haadha isaatii jalqabees hafuura qulqulluudhaan in guutama.
Saba Israa'el keessaas danuu garaWaaqayyo gooftaa isaaniitti deebisee isaan in fida.
Inni hafuuraa fi humna Eliyaas raajichi qaba ture in argata; yaada abbootaatii fi kan ijoollotaa walitti deebisuudhaaf, kan warra hin abboomamnees gara warra tolootaatti harkisuudhaaf, saba isaa gooftaa isaaniitiif kan qophaa'an gochuudhaafis gooftaa dura in adeema" jedhe.
Zakaariyaas yommus ergamichaan, "Kun akka ta'u attamittan beeka? Anoo dulloomeera, haati manaakoos barri ishee darbeera" jedhe.
Ergamichi immoo, "Ani Gabri'elii dha, fuuIa Waaqayyoo dura kanan dhaabadhu, misraachoo kana sitti himuudhaafan ergame.
Ati garuu ergaa ani sitti hime yeroo isaatti isa raawwatamuuf jiru hin amanne; kanaafis hamma kun ta'utti arrabni kee didaa in ta'a" jedhee
Sabni gad ba'uu Zakaariyaas eeggachaa ture sun, mana qulqullummaa keessa hamma kana waan inni tureef in dinqifate.
Yommuu gadba'es inni dubbachuu dadhabnaan, mana qulqullummaa keessatti mul'ata argee akka ture hubatan; arrabni isaa didaa waan ta'eef, harka isaatiin milikkita duwwaa isaanii kennuu danda'e.
Guyyoonni darabee isaa raawwatamnaan, Zakaariyaas gara mana isaatti deebi' e.
Kana booddees haati manaa isaa Elsaabex ulfooftee, hamma ji'a shaniitti manaa hin baane turte.
Isheen, "Kun hojii gooftaa ti amma gara booddeetti na yaadatee, namoota gidduutti ceephoo na irra ture ana irraa fageesse" jette.

Elsaabex ulfooftee ji'a ja'affaatti, ergamichi Gabri'el Waaqayyo biraa kutaa biyya Galiilaa mandara Naazireet jedhamutti ergame.
Ergaan isaas gara durba Maariyaam jedhamtu tokkootti ture; isheen nama Yoseef jedhamu, sanyii Daawit keessaa dhalate tokkoof, kaadhimatamtee turte.
Ergamichi isheetti mul'atee,"Waaqayyo gooftaan sii wajjin jira'o, nagaan siif haa ta'u, yaa ayyaana-qabeettii!" ittiin jedhe.
Maariyaam nagaa kana yommuu dhageesse, yaadaan dhiphattee, "Kun maal jechuu dha?" jettee of gaafatte.
Yommus ergamichi isheedhaan, "Yaa Maariyaam, Waaqayyo biraa ayyaana argatteetta hin sodaatin!
Kunoo, in ulfoofta ilmas in deessa, maqaa isaa immoo Yesus jedhii moggaasi!
Inni guddaa in ta'a ilma aabbaas jedhamee in waamama, Waaqayyo gooftaanis teessoo abaabilii isaa Daawit in kennaaf.
Mana Yaaqoob irratti bara baraan in mo'a, barri mootummaa isaas dhuma hin qabu" jedhe.
Maariyaam yommus, "Anoo amma illee durba, kun attamitti ta'uu danda'a?" jettee ergamicha gaafatte.
Ergamichi immoo, "Hafuurri qulqulluun si irra in bu'a, humni aabbaas si golbooba, kanaafis mucichi si irraa dhalatu kun qulqulluudhaa fi ilma Waaqayyoo jedhamee in waamama .
Kunoo, firri kee isheen sitti aantu Elsaabex, dhabduu jedhamaa kan turte, bara dulluma isheetti ilma godhachuudhaaf erga ulfooftee, ji'a ja'affaa ishee ti.
Waaqayyoof wanti dadhabamu hin jiru" jedhee deebiseef.
Kana irratti Maariyaam, " Ani garbittiin gooftaa kunoo, asan jira, akka ati dubbatte anaaf haa ta'u!"jetteen. Kana booddee ergamichi iddoo dhufetti in deebi'e.

Kana booddee utuu hin turin Maariyaam kaatee ariifattee baddaatti ol baatee, gara mandara Yihudaa dhaqxe.
Mana Zakaariyaasitti ol galtee, Elsaabexin nagaa gaafatte.
Yeroo Elsaabex nagaa Maariyaam dhageessetti, mucichi gammachuudhaan garaa ishee keessa burraaqe. Elsaabex yommus hafuura qulqulluudhaan in guutamte.
Sagalee ishee ol fudhattee dhageessiftees, "Ati dubartoota hundumaa irra eebbifamtuudha; mucaan ati garaatti baattus eebbifamaa dha.
"Amma garuu haati gooftaa kootii dhuftee akka na dubbiftuuf, ulfinni hammana ga'u eessaa anaaf ta'e?
Akkuma sagaleen nagaa kee gurra koo keessa bu'een, mucichi gammachuudhaan garaa koo keessa burraaqe.
Abdiin gooftaan kenne akka raawwatamu beektee, kan amante, attam kan ayyaanomtee dha!" jette.

Maariyaam yommus,"Garaan koo gooftaa kootiif hooqubaa dhi'eessa;
hafuurri koos Waaqayyo fayyisaa kootti in ililcha.
Inni gad deebii garbittii isaa yaadateera'o; egaa, ammaa jalqabee dhaloonni hundinuu ayyaana-qabeettii anaan jedhu.
Waaqayyo inni danda'aan, waan guddaa anaaf godhe; maqaan isaa qulqulluu dha.
Araarri isaa dhalootaa hamma dhalootaatti,warra isa sodaatan irratti.
Irree isaatiin aangoo isaa mul'ise; warra kooranis yaada garaa isaanii wajjin bittimse.
Gooftota ol of qaban teessoo isaanii irraa isaan buuse; warra gad deebi'anis ol isaan kaase.
Warra beela'an waan gaariidhaan quufse; sooressota harka duwwaa isaan gad dhiise.
Garbicha isaa Israa'elin gargaaruufis birmate; araara gochuudhaaf qopheesse, in yaadate;
abboota keenya isa abdachiise, Abrahaamii fi ijoollee, ijoollee isaatiifis bara baraan eege" jettee faarfatte.
Maariyaam ji'a sadii kan ga'u Elsaabex bira turtee, kana booddee gara mana isheetti deebite.

Elsaabex yeroon da'umsa ishee geenyaan, ilma deesse.
Olloonni isheetii fi firoonni Ishee araara guddaa gooftaan isheedhaaf buuse yommuu dhaga'an, ishee wajjin gammadan.
Guyyaa saddeettaffaa isaatti mucicha dhagna qabuudhaaf warri dhufan, akka maqaa abbaa isaatti Zakaariyaas jedhanii moggaasuuf turan.
Haatiisaa EIsaabex garuu, "Waawuu, maqaanisaa Yohannis haa jedhamu malee" jettee didde.
Isaan immoo, "Firoota kee keessaa maqaa kanaan tokko illee hin waamamne" jedhan.
Rakkannaanis mucicha eenyu jedhee waamuu akka fedhu abbaa isaa milikitaan gaafatan.
Zakaartyaasis waan irratti caafu akka isaaf kennaniif gaafatee maqaan isaa Yohannis jedhama, jedhee caafnaan hundumti isaanii raajeffatan,
Achumaan Zakaariyaas arrabni isaa hiikamnaan dubbachuu danda'e, hundumaa duras Waaqayyoon galateeffachuu jalqabe,
Olloonni isaaniis hundinuu in na'an 'dubbiin kun baddaa Yihudaa guutummaatti dhaga'amee, bal'aattis dubbatame.
Warri kana dhaga'an hundinuu immoo dubbicha garaatti qabatanii,"Mucaan kun maal ta'inna laata? Dhugumaan harki Waaqayyoo hamma ammaatti isaa wajjin ture" jechaa turan.

Zakaariyaas abbaan mucichaa hafuura qulqulluudhaan guutamee raajii dubbate;
"Waaqayyo gooftaan Israa'el, kan galateeffamuu dha, saba isaa furuudhaaf dhufe;
fayyisaa aango-qabeessas  nuuf kaase, lataa garbicha isaa Daawit keessaa ,
Afaan qulqulloota raajota isaatiin dubbachaa akka ture, bara durii duriitii jalqabee,
harka diinota keenyaa akka nu oolchu, qabaa warra nu jibban hundumaa keessaas akka nu baasu;
abboota keenyaafis araara akka godhuuf, kakuu isaa isa qulqullaa'aa akka yaadatuuf;
abbaa keenya Abrahaamiif isa dhaabe nuuf kennuudhaaf, kakuudhaan akka jabeesse;
harka diinota keenyaa nu ollchuudhaaf, nus sodaa malee akka isaaf hojjennu gochuudhaaf;
qulqullummaa fi tolatti fuula isaa dura jiraachuudhaaf, bara jireenya keenya hundumaatti.
Ati immoo yaa mucaa nana, raajii aabbaa in jedhamta; karaa isaa qopheessuudhaaf fuula gooftaa dura in adeemta;
beekumsa fayyinaa sabaWaaqayyoof kennuudhaaf dhiifamuu cubbuu isaaniis argachiisuudhaaf;
Waaqayyo keenya, araara isaa isa oo'aan guuteen, barii fayyinaa nuuf bariisisa;
warra dukkanaa fi gaaddisa du' aa keessatti argamanitti mul'achuudhaaf, miilla keenyas daandii nagaa irra geggeessuudhaaf” jedhe.
Mucichi guddachaa, hubachaas in adeema ture; hamma guyyaa mul'inatti hojii isaa saba Israa'el keessatti jalqabettis, lafa onaa keessa in jiraata ture.


Yeroo sanatti mootummaa warra Roomaa keessa kan jiraatan hundinuu akka caafamaniif, Awugusxos mooticha biraa abboommiin ba'e.
Caafamuun namaa kun isa jalqabaa ture; innis bara Qereenewos Sooriyaatti abbaa biyyaa turetti ta'e.
Kanaaf namni hundinuu adduma addaan of caafsisuudhaaf gara mandara kutaa biyya itti dhalatee dhaqe.
Yoseef sanyii mooticha Daawit keessaa waan tureef, Galiilaadhaa mandara Naazireetii ba'ee, Yihudaa keessaa Betlihem mandara Daawit ga'e.
Kaadhima isaa Maariyaamii wajjin caafamuudhaaf dhaqe; isheen immoo ulfa turte.
Betlihem utuu jiraniis, yeroon Maariyaam itti deessu ga'e;
angafa ilma ishee deessee, lafa bultii kara-deemtutii iddoo hin arganne waan turaniif, wayyaa itti martee, siree horiin keessaa nyaatu irra ciibsite.

Tiksoonni tokko immoo naanna'aa sanaa bakkeetti halkan darabee dammaqanii, hoolota isaanii in eegu turan.
Ergamaan Waaqayyoo dingata isaan dura dhaabatee, ifni surraa gooftichaas naannoo isaaniitti ibse; kana irratti isaan na'anii, guddaa sodaatan
Ergamichi garuu, "Hin sodaatinaa! Kunoo, ani misraachoo gammachuu guddaa isinittan hima'o, kunis saba hundumaaf kan ta'uu dha.
Har'a mandara Daawititti fayyisaan isiniif dhalateera; inni immoo Kristos goofticha.
Milikkinni isaa immoo kana, mucaa wayyaan itti maramee siree horiin keessaa nyaatu irra ciisu in argitu" isaaniin jedhe.
Achumaanis kutata ergamoota Waaqayyoo keessaa baay'een ergamicha kanaa wajjin turan.
Isaan immoo, "Hooqubaan Waaqayyoof waaqa gubbaatti, nagaanis namoota Waaqayyo itti gammaduuf, lafa irratti" jedhanii Waaqayyoon in faarfatu turan.
Ergamoonni Waaqayyoo isaan biraa deebi'anii gara waaqaatti erga ol ba'anii tiksoonni, "Kottaa Betlihem in dhaqnaa, dubbii achitti ta'e, Waaqayyo nutti beeksise kanas in ilaallaa" waliin jedhan.
Ariifachaa yommuu dhaqan Maariyaamii fi Yoseefin, mucichas, siree horiin keessaa nyaatu irra ciisee argatan.
Tiksoonni sun mucicha yommuu argan, waan ergamoonni Waaqayyoo waa'ee isaaf isaanitti himan hundumaa mul'isan.
Warri dhaga'an hundinuu immoo waan tiksoonni isaanitti himanitti baay'ee dinqifatan.
Maariyaam garuu dubbii kana hundumaa garaatti qabattee, itti yaaddi turte.
Tiksoonni sun, isa ergamoonni Waaqayyoo itti himan hundumaa dhaga'anii, akkuma itti dubbatametti ija isaaniitiin waan arganiif, Waaqayyoof hooqubaa dhi'eessaa galateeffachaas gara iddoo isaaniitti deebi'an.

Guyyaan saddeettaffaan erga darbee mucicha dhagna qabuun in ga'e; akkuma ergamaan Waaqayyoo utuu isheen hin ulfaa'in dura, haadha isaatti himee turetti maqaa isaa "Yesus" jedhan.

Akka seera Museen abboometti yeroon qullaa'ummaa isaanii geenyaan, Waaqayyo gooftaa duratti isa dhi'eessuudhaaf, mucicha gara Yerusaalemitti fidan.
Seera gooftichaa keessatti, "Dhiirri angafni karra saaqu hundinuu Waaqayyoof qulqullaa'ee addaan kan ba'ee dha" kan jedhu caafamee jira.
Kana malees immoo akka seera gooftichaatti aarsaadhaaf, "Gugee horaa lama yookiis gugee sosookkee lama" dhi'eessuuf, isa fidan.
Bara sanatti namni maqaan isaa Simi'oon jedhamu tokko Yerusaalem ture; namni kun abboommii Waaqayyoo kan eege, Waaqayyoon sodaachaa kan jiraate, fayyina isa Israa'eliif dhufu kan eeggatu ture; hafuurri qulqulluunis isa irra boqotee ture.
Kanaan duras fayyisaa gooftichaa isa abdachiifame utuu hin argin akka hin duune hafuura qulqulluudhaan isatti mul'ifamee ture.
Amma immoo hafuura qulqulluudhaan geggeeffamee mana qulqullummaatti gale; Maariyaamii fi Yoseef akka seeraatti isaaf raawwachuudhaaf mucicha Yesusin mana qulqullummaatti ol galchan:
Yommus Simi'oon mucicha fuudhee, kaasuutti baatee Waaqayyoon galateeffatee,
"Egaa, yaa gooftaa, akkuma dubbattee turte garbicha kee nagaadhaan jireenya kanattii hiiki!
Fayyisuu kee ija kootiin argeera;
sabni hundinuu akka arguuf kan qopheessite,
innis ifa; warra saba Waaqayyoo hin ta'initti akka mul'atuuf, saba kee Israa'eliifis ulfina akka ta'uuf" jedhe.
Abbaan mucichaa fi haati isaas waan Simi'oon waa'ee mucichaaf dubbate hundumaa in raajeffatan.
Simi'oon yommus isaan eebbisee, Maariyaam haadha mucichaatiin immoo, "Kunoo, mucaan kun dhaabatee jira. Saba Israa'el keessaa baay'een isatti gufatanii in kufu, baay'een immoo isaan in ka'u; akkasumas namoonni baay'een milikita dhaabatee jiru kanaan mormanii, irratti in dubbatu.
Yaadni inni dhokataan garaa namoota baay'ee keessaa bakkeetti ba'ee akka mul'atuuf; si immoo gaddi akka billaa qaramaa onnee kee si waraana" jedhe.
Raajittiin Haannaa jedhamtu tokko, intala Faanu'el, gosa Aseer keessaa turte; isheen lafa guurteetti; durbummaa ishee booddee waggaa torba duwwaa abbaa manaa ishee wajjin jiraatte.
Abbaan manaa ishee irraa duunaan, hamma yeroo barri ishee waggaa saddeettamii afur guute sanatti haadha hiyyeessaa taatee jiraatte; yeroo yerootti soomaa, halkanii fi guyyaa kadhachaa, mana qulqullummaa keessaa utuu hin dhabamin Waaqayyoof sagadaa in hojjetti turte.
Yeroo kanatti dhi'aattee, Waaqayyoon galateeffachaa warra furii Yerusaalem eeggatan hundumaatti waa'ee mucichaa dubbatte.

Yoseefii fi Maariyaam akka seera gooftaatti waan hojjetamu hundumaa erga raawwatanii, gara biyya Galiilaa gara mandara isaanii Naazireetitti deebi'an.
Mucichi immoo guddachaa, jabaachaa, ogummaadhaanis guutaa adeeme; ayyaanni Waaqayyoos isa irra ture.

Abbaanii fi haati mucichaa wagguma waggaan ayyaana Faasikaa ayyaanessuudhaaf gara Yerusaalem in dhaqu turan.
Mucichi waggaa kudha lama yeroo guutetti, akkuma amala isaanii ayyaanichaaf ol ba'an.
Ayyaanichi erga darbee gara mana isaaniitti yommuu deebi'anitti, mucichi Yesus Yerusaalemitti hafe; abbaan isaa fi haati isaa garuu akka inni biraa hafe hin beekne.
Miiltoo wajjin waan jiru se'anii adeemsa guyyaa tokkoo erga adeemanii, firoota isaanii bira warra ijaan beekan biras in iyyaafatan.
Dhabnaanis isa barbaaduuf Yerusaalemitti deebi'an.
Guyyaa sadii booddee immoo mucicha mana qulqullummaa keessa, barsiisota gidduu taa'ee isaan utuu dhaggeeffatuu gaaffiis utuu isaan gaafatuu, argatan.
Warri isa dhaggeeffatan hundinuu immoo hubannaa isaa fi deebii deddeebisuu isaatiif in dinqifatan.
Abbaan isaa fi haati isaa achitti yommuu isa argan in rifatan; haati isaa yommus “ Yaa mucaa ko, maaliif akkana nu goote? Kunoo, abbaan kee anis baay'ee yaaddofnee si barbaadaa turre" jetteen.
Mucichi immoo deebisee, "Maali, attamitti na barbaaddan? Mana abbaa koo keessatti argamuun akka ana irra jiru hin beektan turtanii?" isaaniin jedhe.
Isaan garuu maal jechuu isaa akka ture hin hubanne.
Kana booddee mucichi abbaa isaa fi haadha isaa wajjin Naazireetitti deebi'ee, isaaniif abboomamaas jiraate; haati isaa garuu dubbii kana hundumaa garaatti in qabatti turte.
Yesus immoo Waaqayyoo fi namoota irraa ayyaana argachaa, namummaadhaa fi ogummaatti in guddata ture.


Xiberiyos mootichi mo'ee waggaa kudha shanaffaatti, Phonxos Philaaxos biyya Yihudaa bulche; Herodis immoo biyya Galiilaatti, Filiphos obboleessi isaa biyya Ixuriyaa fi Xiraakonixisitti, Lisaaniyaasis biyya Abiliinyaatti abboota biyyaa turan.
Haannaasii fi Qayyaafaan angafoota lubootaa turan; bara sanatti Yohannis ilmi Zakaariyaas lafa onaa keessa utuu jiruu, sagaleen Waaqayyoo isa bira ga'e.
Yohannis biyya naannoo Yordaanos keessa adeemee, "Cuuphamaa, yaada garaa geddarachuu keessan mul'isaa; Waaqayyos cubbuu keessan isiniif in balleessa" jedhee labse.
Kunis macaafa Isaayaas raajichaa keessatti, "Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii haraa, daandii inni irra adeemus qajeelchaa.
Dachaan hundinuu haa guutamu; tulluun, gaarris hundinuu haa kuffifamu; karaan jajal'aan haa qajeelfamu, wal caalaanis wal haa qixxeeffamu.
Namoonni hundinuu fayyisuu Waaqayyoo in argu" kan jedhu caafamee jira.
Akkuma kanaattis Yohannis, namoota cuuphamuudhaaf baay'atanii gara isaatti ba'an, gorsuutti ka'ee, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise?
Ammas yaada garaa geddarachuun keessan ija gaarii haa godhatu! Abbaan keenya Abrahaamii dha jettanii of hin jabeessinaa; Waaqayyo, Abrahaamiif dhagoota kanattii ijoollee kaasuu akka danda'u isinittan hima.
Ammuma iyyuu qottoon hidda muka hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhe.
Kana irratti jarreen sun, "Egaa maal goonu ree?" jedhanii Yohannis in gaafatan.
Inni immoo, "Uffata lama kan qabu kan hin qabneef haa kennu; nyaata kan qabu warra dhabaniin haa ga'u!" jedhee deebiseef.
Warri qaraxa fuudhan immoo cuuphamuudhaaf dhufanii, "Yaa barsiisaa, nu'oo maal goonu?" ittiin jennaan,
Inni immoo, "Kan murame irra caalchiftanii hin fuudhinaa!" jedheen.
Warri loltuunis, "Nu immoo maal goonu ree?" jedhanii gaafatan; inni immoo, "Giddisiiftanii horii nama tokko irraa illee hin fudhatinaa; sobaanis nama tokko iyyuu gara abbaa firdiitti hin geessinaa; qallabni keessan inni isin fudhattan isin haa ga'u!" jedheen.
Jarreen waa eeggachaa waan turaniif, Yohannis kun Kristos ta'inna laataa? jedhanii hundumti isaanii garaa isaaniitti gaafatan.
Yohannis waan isaan yaadan kanaaf yommuu deebii hunduma isaaniitiif kennutti, "Ani bishaaniinan isin cuupha, garuu ana irra kan jabaatu hidhaa kophee isaatii illee hiikuudhaaf kanan hin taane dhufaa jira; inni hafuura qulqulluudhaa fi ibiddaan isin in cuupha.
Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedhe barsiise.
Kana malees gorsa garaa garaa isaaniif kennaa wangeela jaratti lallabe.
Yohannis Herodisiin abbaa biyyaa iyyuu balleessaa isaa itti mul'isee ifate; kunis Herodiyaas kan jedhamtu niitii obboleessa isaa Filiphos fuudhuu isaatiif, jal'ina inni raawwate hundumaatiifis ture.
Herodis garuu hammina isaa ittuma dabalee, Yohannisin mana hidhaatti galche.

Yeroo namoonni hundinuu cuuphamanitti, Yesusis in cuuphame; utuu inni kadhachuutti jiruus waaqni baname.
Hafuurri qulqulluun bifa gugeetiin mul'atee jrra bu'e; sagaleenis waaqa irraa dubbatee, "Ati ilma koo isa jaallatamaa dha; gammachuun koos sitti in raawwatama" jedhe.

Yesus hojii isaa yommuu jalqabe, dhalatee akka waggaa soddomaa ti; hidda dhaloota isaa yeroo lakkaa'anis ilma Yoseef jedhaniin; Yoseef ilma Elii,
ilma Maataat, ilma Lewwii, ilma Malkii, ilma Yaanaayi, ilma Yoseef,
ilma Maataatiyaas, ilma Amos, ilma Naahom, ilma Eslii, ilma Naagee,
ilma Maa'at, ilma Maataatiyaas, ilma Seeme'i, ilma Yosee, ilma Yihudaa,
ilma Yo'anaan, ilma Resaa, ilma Zarubaabel, ilma Salaati'el, ilma Nerii.
Ilma Melkii, ilma Adii, ilma Qosaam, ilma Elmaadaam, ilma Eer,
ilma, Yoshu'aa, ilma Elii'ezaar, ilmaY ooraam, ilma Maataat, ilma Lewwii,
ilma Simi'oon, ilma Yihudaa, ilma Yoseef, ilma Yoonaam, ilma Eliyaaqim,
ilma Meleyaa, ilma Maayinaan, ilma Maaxaataa, ilma Naataan, ilma Daawit,
ilma Iseyi, ilma Yoobeed, ilma Boaz, ilma Salmoon, ilma Nahasoon,
ilma Aminaadaab, ilma Aaram, ilma Arnii, ilma Hesrom, ilma Faares, ilma Yihudaa,
ilma Yaaqoob, ilma Yisihaq, ilma Abrahaam, ilma Taaraa, ilma Naahor,
ilma Seruug, ilma Raagaawu, ilma Feleg, ilma Ebeer, ilma Shalaa,
ilma Qaayinaam, ilma Arfaaksaad, ilma Seem, ilma Nohi, ilma Laamek,
ilma Matusaalaa, ilma Henok, ilma Yaared, ilma Mahalalel, ilma Qaayinaan,
ilma Enosh, ilma Sheet, ilma Addaam, ilma Waaqayyoo.



Yesus hafuura qulqulluudhaan erga guutamee booddee Yordaanosii deebi'ee, hafuuruma sanaan lafa onaa keessa guyyaa afurtama geggeeffame,
Seexanaanis qoramaa ture. Guyyaa sana hundaa homaa iyyuu hin nyaanne, dhuma guyyoota sanaattis in beela'e.
Seexanichi yommus Yesusiin "Dhugumaan ilma Waaqayyoo yoo taate dhagaa kanaan buddeena ta'i jedhiitii abboomi!" jedhe.
Yesus immoo deebiseefii, "Caaffata qulqullaa'aa keessatti, 'Namni nyaata duwwaadhaan hin jiraatu' kan jedhu caafameera" jedhe.
Seexanichi itti aansee iddoo ol jedhaatti isa geessee, hamma liphsuu ijaatti mootummoota biyya lafaa guutummaatti isatti argisiise.
Achumaan immoo, "Kana hundumaa irratti aboo siif nan kenna, ulfina isaaniis siif nan dabala, isaan kun hundinuu anatti dabarfamaniiru; anis immoo abbaa ani jaalladheef nan kenna.
Kanaafis jilbeenfattee yoo anaaf sagadde hundinuu kan kee in ta'a" jedheen.
Yesus immoo deebisee, "'Waaqayyo gooftaa keetiif jilbeenfattee sagadi, isa duwwaafis hojjedhu!' kan jedhu caafameera" jedheen.
Seexanichi ammoo Yerusaalemitti isa geessee, fittee guutuu mana qulqullummaa irra isa dhaabachiisee, "Dhugumaan ilma Waaqayyoo yoo taate as irraa gad of darbadhu!
'Dhimmanii akka si eeganiif ergamoota isaa siif in abbooma,
isaanis miilli kee dhagaatti akkah in buunetti harka isaanii irratti si baatu' kan jedhu caafameera" jedheen.
Yesus yommus, '" Waaqayyoon gooftaa kee gar-malee hin eeggatin' jedhameera" jedhee deebiseef.
Seexanichi immoo Yesusin karaa garaa garaatiin erga qoree, 'hamma yerootti isa biraa sokke.

Kana booddee Yesus humna hafuura qulqulluutiin gara Galiilaatti deebi'e. Oduun isaas biyya naannoo sana jiru hundumaatti odeeffame.
Innis manneen sagadaa isaaniitti in barsiisa, hundinuus isa in jaja ture.

Naazireet, lafa itti guddate dhufee, guyyaa Sanbatattis akkuma amala isaa mana sagadaa isaanii dhaqee, macaafa dubbisuudhaafis ka'e.
Macaafa raajicha Isaayaas itti kenninaan maraama caafichaa diigee kutaa dubbiin kanatti fufee jiru itti caafame argatee dubbises.
Inni, "Hafuurri gooftichaa ana irra jira, sagalee misraachoo warra gadadamootti himuudhaaf na dibeera; warra booji'amanitti akka gad dhiifaman labsuudhaaf; warra jaamaniif agartuu isaanii deebisuudhaaf; warra cunqurfaman luba baasuudhaaf;
waggaa ayyaana jaalala gooftaa labsuudhaaf na ergeera" kan jedhu ture.
Macaafichas maree, isa mana sagadaa sana keessa ergamutti kennee taa'e; warri mana sagadaa sana keessa turan hundinuus ija isaanii isa irratti irraanfatan.
Yommus Yesus, "Kunoo, dubbiin macaafaa kun akkuma dhageessanitti har'a raawwatame" isaaniin jechuu jalqabe.
Kana irratti hundinuu dhugaa galchaniifii, dubbii gaarii afaan isaa keessaa ba'utti dinqifachaa, "Kun ilma Yoseef miti moo?" jedhanii gaafatan.
Inni immoo, "Yaa abbaa qorichaa, ofii kee fayyisi dura si irratti ilaallaa, jettanii anatti mammaaktanii, akka isa Qifirmaahomitti hojjechuu kee dhageenye, akkasuma biyya abbaa keettis hojjedhu naan jechuun keessan hin oolu" ittiin jedhe.
Itti dabalees immoo, "Raajiin tokko illee biyya abbaa isaatti akka hin fudhatamne dhuguman isinitti hima.
Bara Eliyaas raajichaatti yommuu waggaa sadii fi ji'a ja'a bokkaan bade, biyya sana hundumaattis beelli guddaan ta'e, haadhotiin hiyyeessaa baay'een Israa'el keessa akka turan dhugaa dha.
Garuu Eliyaas gara haadha hiyyeessaa mandara Saraaphtaa, kutaa biyya Sidoon keessa jiraatutti malee, warra kaan keessaa gara tokkootti illee hin ergamne.
Akkasumas bara Elsaa'i raajichaatti Israa'el keessa dhukkuba lamxii kan qaban namoota baay'eetu ture; garuu Na'amaan namicha Sooriyaa sana duwwaa malee, warra kaan keessaa tokko illee hin qulloofne" jedhe.
Mana sagadaa keessa kan turan hundinuu kana dubbachuu isaa yommuu dhaga'an, baay'ee isatti aaran.
Kanaafis ka'anii Yesusin daddarbachaa, gara gubbee gaara mandarri isaanii irratti ijaarametti ol isa baasan; kana gochuun isaaniis fittee sana irraa ha'anii, gad isa darbachuudhaaf ture.
Inni garuu isaanuma gidduu darbee karaa isaa irra bu'e.

Ergasii Yesus biyya Galiilaa keessaa, gara mandara Qifirnaahom jedhamu tokkootti gad bu'ee, guyyaa Sanbataatti immoo namoota in barsiisa ture.
Waan inni dubbate aboodhaan waan tureef, barsiisa isaatiin garaan isaanii in rukutame.
Kunoo, namni hafuura hamaadhaan  qabame tokko mana sagadaa sana keessa ture; inni sagalee guddaadhaan caraanee,
"Ayee, yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo" jedhe.
Yesus immoo, "Gab jedhi, keessaas ba'i!" jedhee hafuuricha hamaa ifate. Yommus hafuurri hamaan sun namoota gidduutti namicha kuffisee, waan tokkoon illee utuu isa hin miidhin keessaa ba'e.
Kana irratti isaan hundinuu na'anii dinqifatanii, "Maal dubbiin akkasii? Hafuurota hamootas aboodhaa fi humnaan abbooma; isaanis in ba'u" waliin jedhan.
Oduun isaas naanna'aa sana iddoo jiru hundumaatti dhaga'ame,

Yesus mana sagadaatii ba'ee, mana Simoonitti ol gale; amaatiin Simoon dhukkuba dhagna-gubaa jabaadhaan qabamtee waan ciiftuuf, akka ishee fayyisuuf itti himaniif.
Kanaaf itti dhi'aatee siree ishee bukkee dhaabatee, dhukkuba dhagna-gubaa sana ifate. Dhukkubichis ishee dhiise; isheen immoo yommusuma kaatee isaan keessumsiifte:
Aduun yommuu lixxe, dhukkubsatoota, dhukkuba garaa garaatiin rakkachaa turan kan manaa qaban hundinuu gara isaatti fidan; inni yeroo sana harka isaa tokkon tokkon isaanii irra kaa'ee isaan in fayyise.
Yommus hafuuronni hamoomii Kristos akka inni ta'e beeku waan turaniif, iyyanii, "Ati ilma Waaqayyoo ti" isaan jechaa, namoota baay'ee keessaa in ba'u turan; inni garuu isaan in ifata, kana dubbachuus isaan in dhowwa ture.

Yommuu bari'es achii adeemee gara iddoo namni hin jirree dhaqe; tuuti jaraa garuu isa in barbaadu turan. Yeroo isa argatan immoo, deebi'ee isaan dhiisee akka hin adeemne gochuudhaaf yaalaa turan.
Inni garuu, "Misraachoo mootummaa Waaqayyoo mandaroota warra kaanittis lallabuun ana irra jira, kanaaf anuu ergame" isaaniin jedhe.
Akkasitti manneen sagadaa warra Yihudootaatti lallabaa ture.




Gaaf tokko Yesus bishaan ciisaa Genesaarex jedhamu bukkee in dhaabata ture; namoonni baay'een immoo dubbii Waaqayyoo isa irraa dhaga'uudhaaf wal dhiibuudhaan isatti bu'an.
Bidiruu lama qarqara bishaanichaatti hidhamanii arge; qurxummi-qabduunis keessaa ba'anii kiyyoo isaanii in dhiqu turan.
Bidiroota sana keessaa isa kan Simoon yaabee, Simoonin bidiruu isaa bishaanitti buusee, qarqara irraa xinnoo ishee gara gidduutti akka butuuf gaafate; achumaan taa'ee, bidiricha irraa jara in barsiisa ture.
Dubbii isaa erga dhaabee booddee, Simooniin, "Gara tuujjubichaatti hiiqi; qurxummii qabuudhaafis kiyyoo keessan darbadhaa!" jedhe.
Simoon immoo deebisee, "Yaa barsiisaa, eda halkan guutuu baay'ee itti dadhabne, homaas hin qabne, amma garuu erga ati dubbattee dubbii keetiif jedhee kiyyicha nan darbadha" jedheen.
Isaan kiyyoo isaanii yommuu darbatan, kiyyoon isaanii hamma tarsa'uu ga'utti, qurxummii danuu qabatan.
Hiriyoonni isaanii bidiruu biraa keessa kan turan dhufanii akka isaan gargaaraniif hawwatan; isaanis dhufaniifii, baay'ina qurxummiitiif liqimfamuu hamma ga'anitti, bidiroota lachuu qurxummiidhaan guutan.
Simoon Phexros waan ta'e kana yommuu arge, jilba Yesusitti kufee, "Yaa gooftaa sitti dhi'aachuun anaaf hin ta'u, ani nama cubbamaadha" jedhe.
Simoonii fi isaa wajjin kan turan hundinuu waa'ee qurxummii danuu qabuu isaaniitiif na'anii, dinqifatan.
Yaaqoobii fi Yohannis, ilmaan Zabdewos warri hojiidhaan hiriyoota Simoon turan, dubbii kana akkuma warra kaanii raajeffatan. Yesus yommus Simooniin, "Hin sodaatin, si'achi immoo nama kan walitti qabdu intaata" jedhe.
Bidiroota isaanii gara qarqaraatti erga baasanii booddee, hundumaa dhiisanii Yesus duukaa bu'an.

Yesus mandara tokkotti argame. Namichi dhagni isaa guutuun lamxa'e tokkos achi ture; inni Yesusin yommuu arge, adda isaatiin lafa dha'ee, 'Yaa gooftaa, fedha kee yoo ta'e na qulleessuu in dandeessa" jedhee isa kadhate.
Yesus hiixatee qabees, "Fedheera qullaa'i!" jedhe; achumaan namichi lamxii isaa irraa qullaa'e.
Yesus immoo, "Kana homaattuu hin himin, garuu dhaqi luba of ilaalchisi, akka Museen abboomettis fayyuun kee hundumaattuu haa mul'atuuf qullaa'uu keetiif kennaa kee dhi'eessi!" jedhee isa abboome.
Haa ta'u iyyuu malee, waa'een isaa caalaatti odeeffamnaan, namoonni lakkoobsa hin qabne isa dhaga'uudhaa fi dhukkuba isaaniittiis fayyifamuudhaaf gara isaatti dacha'an.
Inni garuu kadhachuuf gara lafa namni hin jirreetti jalaa sokke.

Gaaf tokko Yesus in barsiisa ture. Fariisonnii fi barsiisonni seeraas gandeen kutaa biyya Galiilaatii fi Yihudaatii, mandara Yerusaalemiis dhufanii, achi in taa'u turan. Humni Waaqayyoo gooftaa inni fayyisus Yesusii wajjin ture.
Kunoos jarreen tokko nama dhagni isaa gar tokko du'e sireedhaan fidan; ol galchaniis Yesus dura kaa'uu yaalan.
Garuu baay'ina namootaatiif karaa dhabnaan, mana yaabsisan; bantii mana [biyya sanaa isa diriiraa] saaqanii, akkuma siree irra ciisetti Yesus duratti gad buusan.
Yesus amantii jarreen kanaa yommuu arge isa dhukkubsataadhaan, "Namicha nana, cubbuun kee hundinuu siif dhiifameera" jedhe.
Barsiisonni seeraatii fi Fariisonni, "Eenyu namichi Waaqayyoon arrabsu kun? Waaqayyo duwwaa malee eenyutu cubbuu namaaf dhiisuu danda'a?" jedhanii guungumuu jalqaban.
Yesus yaada isaanii yommuu hubate, gaaffii isaan gaafate; "Maaliif kana garaa keessanitti yaaddu?
Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu?
Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" jedhe. Achumaanis isa dhagni isaa gar tokko du'een, "Sittan hima, ka'iitii siree kee fudhadhuu mana keetti gali!" jedheen.
Si'uma sana utuuma isaan ilaalanii, ka'ee siree irra ciisaa tures fudhatee, Waaqayyoof hooqubaa dhi'eessaa mana isaatti gale.
Yommus hundumti isaanii abjuu ta'anii, Waaqayyoof hooqubaa dhi'eessan; naasuunis isaan qabate, "Har'a dinqii takkaa hin ta'in argine" jedhan.

Yesus kana booddee achii ba'ee utuu adeemuu, qaraxxuu Lewwii jedhamu tokko iddoo qaraxaa utuu taa'uu argee, "Na duukaa bu'i!" jedheen.
Kana irratti Lewwiin hundumaa dhiisee ka'ee, duukaa bu'e.
Ergasii Lewwiin Yesusin, simachuudhaaf mana isaatti cidha guddaa qopheesse; qaraxxoonnii fi namoonni biraa baay'atanii isaanii wajjin maaddiitti taa'anii turan.
Yommus Fariisonniifi barsiisonni seeraa bartoota Yesus irratti guungumanii, "Warra qaraxxuudhaa fi warra akka seeraatti hin jiraannee wajjin maaliif nyaattu? Maaliif dhugdus?" jedhanii gaafatan.
Yesus deebi'see, "Namoonni fayyaan ogeessa qorichaa, hin barbaadan, dhukkubsatootatu barbaada malee.
Ani warra jireenya "qajeeltoo jiraatan waamuu hin dhufne, cubbamoota gara yaada garaa isaanii geeddarachuutti waamuun dhufe malee" isaaniin jedhe.

Yommus jarreen kun deebisanii Yesusitti dubbatanii, "Bartoonni Yohannis si'a baay'ee in soomu, in kadhatus, bartoonni Fariisotaas immoo akkasuma godhu, bartoonni kee garuu in nyaatu, in dhugus" jedhan.
Yesus immoo, "Utuu dhirsi misirroo isaanii wajjin jiruu warra cidhaa soomsisuu dandessuu ree ?
Guyyaan dhirsi misirroo isaan duraa itti fudhatamu dhufuuf jira; yommus in soomu" isaaniin jedhe.
Yesus fakkeenya kana immoo isaanitti hime, "Homtinuu erbee uffata haaraa irraa tarsaasee uffata moofaatti hin erbu. Kana yoo godhe, uffata haaraa isa irraa tarsaase sana in balleessa; erbeen isaas isa moofaa wajjin wal hin fudhatu.
Homtinuus daadhii waynii haaraa qodaa bososaatti hin naqu; kana yoo godhe dadhichi qodicha in dhoosa in dhangala'as, lachanuus in badu.
Daadhii waynii haaraa qodaa jabaatti in naqu.
Namni daadhii ba'aa erga dhugee booddee daadhii xobbee hin barbaadu, isa ba'aatu wayya in jedha" jedhe. 
Guyyaa Sanbataa tokkos Yesus maasii qamadii keessa darba ture; bartoonni isaa immoo asheetii ciranii, sukkuumanii nyaatan.
Yommus Fariisota keessaa jarreen tokko, "Guyyaa Sanbataatti gochuun seeraan kan dhowwame maaliif gootu?" jedhanii isaan in gaafatan.
Yesus isaaniif deebisee, "Daawit namoota isaa wajjin yommuu beela'e waan godhe hin dubbifne moo isin ?
Innoo mana Waaqayyootti galee, buddeena ilaalchaa Waaqayyoof kan dhi'aate fudhatee nyaatee, namoota isaa wajjin turaniifis kenne; kun immoo luboota duwwaa irraa kan hafe warri kaan nyaachuun seeraan dhowwamee ture" jedhe.
Itti dabalees, "Ilmi namaa Sanbata irratti iyyuu gooftaa dha" isaaniin jedhe.

Sanbata biraa tokkottis Yesus gara mana sagadaatti galee barsiise; namni harki isaa mirgaa naafate tokkos achi keessa ture.
Barsiisonni seeraa fi Fariisonni ittiin Yesusin hadheessuudhaaf, mee Sanbataan namicha kana fayyisa yoo ta'e, jedhanii isa gaadan.
Yesus garuu waan jarri garaatti yaadan beekee, namicha harki isaa naafate sanaan, "Ka'ii, as gara fuula duraa kottu!" jennaan namichi ka'ee fuula dura dhaabate.
Yommus Yesus jaraan, "Isinuman gaafadha, seerri keenya guyyaa Sanbataatti maal akka goonu nu abbooma? Gaarii hojjechuu moo hamaa? Lubbuu namaa oolchuu moo yookiis balleessuu?" jedhe.
Naannoo isaa kan turan hundumaas tokko tokkoon erga ilaalee booddee namichaan, "Harka kee diriirsi!" jedhe; kana irratti inni harka isaa diriirse, harki isaas deebi'ee fayye.
Isaan garuu baay'ee aaran, achumaanis Yesusin maal gochuu akka danda'an walii wajjin mari'atan.

Yeroo sanatti Yesus gara gaaraatti ol ba'ee, achitti halkan guutuu Waaqayyoon kadhachaa bule.
Bariinaan bartoota isaa kan turan hundumaa ofitti waamee, isaan keessaas kudha lama fo'ate; warri inni ergamoota jedhee waame isaan kana.
Maqaan isaaniis Simoon isa inni Phexros jedhee moggaase, Indriiyaas obboleessa Phexros, Yaaqoob, Yohannis, Filiphos, Bartolomewos,
Maatewos, Toomaas, Yaaqoob ilma Alfewos, Simoon isa "Hinaafticha" jedhamee beekame,
Yihudaa ilma Yaaqoob, Yihudaa nama biyya Keriyot; inni immoo booddee Yesusin dabarsee isa kennee dha.

Yesus isaanii wajjin gaaricha irraa gad bu'ee, iddoo diriiraa tokko dhaabate. Bartoota isaa warra hafan keessaa baay'een, Yihudaa hundumaa keessaa Yerusaalem keessaas akkasumas mandaroota galaana bukkee, Xiiroosii fi Sidoon keessaas sabni lakkoobsa hin qabne isaanii wajjin turan.
Isaan kun isa dhaga'uudhaa fi, dhukkuba isaaniittiis fayyuudhaaf dhufan; warri hafuura hamaadhaan rakkachaa turanis in fayyan.
Tuuti jaraas humni isa biraa ba'ee, hunduma isaanii in fayyisa waan tureef, hundinuu harka isaaniitiin isa tuquudhaaf in yaalu turan.

Yommus inni gara isaaniitti garagalee bartoota isaa do'atee, isaanitti dubbate; "Gammadaa isin gadadamoota nana, mootummaan Waaqayyoo kan keessan.
Gammadaa isin amma kan beeloftan, quufuudhaaf jirtu; gammadaa isin amma kan boossan, kolfuudhaaf jirtu.
Ilma namaatiif jedhanii namoonni yommuu isin jibban, yommuu isin qoodan, yommuu isin arrabsan, yommuu maqaa keessan hadheessanis gammadaa!
Abaablliin isaaniis raajota akkasuma gochaa turan; egaa, yeroo sanatti gammadaa, quruphisaas, waaqa irratti gatiin keessan guddaa in ta'a.
Garuu wayyoo isin warra geessifattaniif, qannoo keessaniif kan ta'u argattaniittu.
Wayyoo isin warra amma quuftaniif, beela'uudhaaf jirtu; wayyoo isin amma kan kolfitaniif, wawwaachuuf, boo'uufis jirtu.
Wayyoo isiniif namni hundinuu yoo isin jajate, abaabiliin isaaniis raajota sobduu akkasuma gochaa turan" jedhe.

Yesus itti fufee, Ani garuu isin warra na dhageessaniin, diinota keessan jaalladhaa warra isin jibbaniifis gaarii godhaafan isiniin jedha.
Warra isin abaaran eebbisaa, warra isin arrabsaniifis kadhadhaa!
Namni maddii kee gara tokko yoo si kabale, isa gara kaaniis itti qabi! Namni kootii kee yoo si iraa fudhate, qomee kee iyyuu isa hin dhowwatin!
Abbuma si kadhateef kenni, qabeenya kee isa si duraa fudhates, naa deebisi jettee, hin gaafatin!
Namoonni akka isinii godhaniif kan jaallattan, isinis akkasuma isaaniif godhaa!
Warra isin jaallatan duwwaa yoo jaallattan, galanni keessan maali ree? Warri hin amanne iyyuu warra isaan jaallatan in jaallatu.
Warra gaarii isiniiif godhan duwwaadhaaf gaarii yoo gootan, galanni keessan maali ree? Warri hin amanne iyyuu akkasuma in godhu.
Warra isinii baasan duwwaadhaaf yoo liqeessitan galanni keessan maali ree? Warri hin amanne iyyuu isuma liqeessan deebisanii argachuudhaaf cubbamoota akka isaaniif in liqeessu.
Isin garuu diinota keessan jaalladhaa, gaariis godhaa, nuuf baasu jettanii utuu hin abdatinis liqeessaa! Gatiin keessan guddaa in ta'a, ijoollee aabbaas in taatu; innoo warra galata hin qabnee fi warra hamootaaf iyyuu arjaa dha.
Abbaan keessan oo'a-qabeessa akka ta'e isinis oo'a-qabeeyyii ta'aa!" jedhe.

Yesus itti fufee, "Namatti hin faradinaa isinittis hin faradamu; yakka hin murinaa yakki isinitti hin muramu; haa hafu jedhaa, Waaqayyos isiniif haa hafu in jedha.
Kennaa, Waaqayyos isiniif in kenna; qodaa safaraa gaariitti dhidhiibamee kan nam'u, guutees kan irra dhangala'utu isiniif kennama; qodaa safaraa isin itti namaaf safartanitti isiniif in safarama" jedhe.
Yesus ammoo fakkeenya kana isaanitti hime; "Namni jaamaan jaamaa akka isaatii karaa argisiisuu danda'aa? Lachanuus wal fudhatanii bowwaa keessa hin bu'anii ree ?
Bartuun tokko barsiisaa isaa hin caalu; yoo ta'e illee guutummaatti erga barsiifamee, akka barsiisaa isaa ta'a.
Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu?
Obboleessa keetiinis attamitti, 'Yaa obboleessa ko, lakkii huuba, ija kee keessaa sanan sii baasa' jettaan ree? Atoo utubicha ija kee keessa jiru hin argine iyyuu dha; ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa kee keessa jiru, hubattee baasuu in dandeessa" jedhe.

Yesus barsiisa isaa itti fufee, "Mukti ba'eessi ija gadhee hin godhatu, akkasumas mukti gadheen ija ba'eessa hin godhatu.
Mukti hundinuu ija inni godhatuun in beekama; harbuun baalaan-waraanteettii, iji wayniis kombolchattii hin ciramu.
Namni gaariin gaarummaa garaa isaa keessaa waan gaarii in baasa; namni hamaanis hammina garaa isaa keessaa waan hamaa in baasa. Namni waan garaa isaa keessa guute afaaniin in dubbata" jedhe.

Yesus itti dabalee, "Maaliif waanan isinitti himu utuu hin godhin, yaa gooftaa, yaa gooftaa naan jettu?
Gara koo kan dhufu, dubbii koos kan dhaggeeffatu, kan isa raawwatus, waan inni fakkaatu isinittan mul'isa.
Inni nama boolla gad fageessee qotee, hundee mana isaa dhagaa irra dhaabee ijaarrate fakkaata. Bishaanis guutee manii isaa irra danbali'ee, manichattis bu'e; garuu isa sochoosuu hin dandeenye, hundeen isaa jabaatee ijaarameera.
Namni dubbii koo dhaggeeffatee hin raawwanne garuu, nama hundee mana isaa gad fageessee utuu hin dhaabin, biyyoo irratti ijaarrate fakkaata. Bishaanis guutee yommuu itti bu'etti, manichi tokkichumaan jige, jiguun isaas badduu baasa ta'e" jedhe.

Yesus waan dubbachuu fedhe hundumaa erga jara dhageessisee booddee, Qifinaahomitti gale.
Naa'oon angafa dhibbaa tokko, kan inni baay'ee mararfatu, duraa dhukkubsatee du'atti dhi'aatee ture.
Angafichi waa'ee Yesus dhaga'ee, inni dhufee naa'oo isaa akka isaaf oo chuuf maanguddoota Yihudootaa itti ergate.
Kanaaf isaan gara Yesus dhufanii, jabeessanii isa kadhataniifii, "Namni kun kana si irraa argachuun in ta'aaf.
Saba keenya in jaallata, mana sagadaas kan nuuf ijaare isa" jedhaniin
Yeroo sanatti Yesus ka'ee maanguddoota sanaa wajjin adeeme. Angafichi garuu Yesus mana isaatti yommuu dhi'aate dhaamsa, akka itti himaniif firoota isaa itti ergee, "Yaa gooftaa of hin dhamaasin, ati bantii mana koo jala lixuun anaaf hin ta'u.
Kanaafis ani ofii koo si bira dhufuun akka anaaf ta'utti of hin lakkoofne; achumaa dubbii tokkicha duwwaa dubbadhu, naa'oon koo sin fayya.
Anis immoo of irraa nama na abboomu qaba, of jalaas loltuu qaba. Isa tokkoon dhaqi yoon jedhe in dhaqa, isa kaaniinis kottu, yoon jedhe in dhufa; naa'oo kootiin 'kana raawwadhu yoon jedhe in raawwata" jedhe.
Yesus kana yommuu dhaga'e dinqifatee, namoota isa duukaa jiranitti garagalee "Ani Israa'el keessatti illee amantii guddaa akkasii gonkumaa hin argine" jedheen.
Warri ergamanis mana angafichaatti yommuu deebi'an naa'ichi fayyee eege.

Ergasiis Yesus gara mandara Naayin jedhamuu in dhaqe; bartoonni isaa fi namoonni danuun isaa wajjin dhaqan.
Inni balbala kellaa mandarichaatti yommuu dhi'aate, kunoo namoonni reeffa baatanii itti dhufan; inni du'e immoo haadha hiyyeessaa tokkoof ilma tokkicha ture. Namoonni baay'eenis mandaricha keessaa haadha isaa wajjin duukaa in bu'u turan.
Gooftaan yommuu ishee arge oo'eefii, "Hin boo'in!" jedheen.
Itti hiiqee siricha harkaan qabnaan, warri baatan in dhaabatan; inni immoo, "Dargaggeessa nana, siin nan jedha ka'i!" jedheen.
Achumaan inni du'ee ture ol jedhee taa'ee, dubbachuus jalqabe; Yesus akkasitti haadha isaatiif isa deebise.
Hundumti isaaniis, na'anii, "Raajiin guddaan nu keessaa ka'eera; Waaqayyo saba isaa ilaaleera" jedhanii Waaqayyoof hooqubaa dhi'eessan.
Dubbiin kunis guutummaa biyya Yihudaa fi naannoo biyya sana hundaa ga'e.

Bartoonni Yohannis waan kana hundumaa isatti himan; kana irratti Yohannis bartoota isaa keessaa lama ofitti waamee,
gooftaatti isaan ergee, "Si'i moo kan dhufuudhaaf jiru yookiis kan biraa eeggannu?" jedhe.
Yommus warri ergaman gara Yesus dhufanii, "Yohannis cuuphaan, 'Kan dhufuudhaaf jiru si'i moo yookiis kan biraa eeggannu?' jedhee gara keetti nu ergeera" jedhaniin.
Yeroodhuma sanatti Yesus namoota baay'ee dhukkuba isaaniittii, dha'icha isaaniittii, hafuurota hamaattis fayyise; jaamota baay'eetiif agatuu isaanii bane.
Warra ergamaniinis, "Deebi'aa, waan argitan waan dhageesanis Yohannisitti himaa! Kan jaaman in argu, kan hokkolan in adeemu, kan lamxaa'an in qullaa'u, kan duudan in dhaga'u, kan du'anis in ka'u, gadadmootaafis wangeelli in lallabama.
Namni waa'ee kootiif abdii hin kutanne, gammachuu attamii qaba!" jedhe.
Ergamoonni Yohannis erga adeemanii booddee, inni waa'ee Yohannis cuuphaa namootatti dubbachuu jalqabe; "Maal arguu gara lafa onaa dhaqxan? Jajjaba qilleensi raasuu?
Yookiis maal ilaaluudhaaf baatan? Nama uffata miidhagaadhaa fi dhagnatti tolu uffatee? Warri uffata mimmiidhagaa uffatanii fi qannootti jiraatan mana moototaa jiru.
Anatti himaa, maal ilaaluudhaaf baatan? Raajii dha moo? Eyyee, isiniinan jedha, raajii irra iyyuu kan caaluu dha.
Caaffanni qulqullaa'aan waa'ee isa kanaatiif, 'Ilaa ergamaa koo karaa kee akka siif qopheessuuf si dura nan erga' jedhee dubbateera.
"Ani isinittan hima, nama ta'ee lafa irratti kan dhalate keessaa, Yohannis irra kan caalu hin jiru; garuu mootummaa Waaqayyootti inni hundumaa irra xinnaatu iyyuu isa irra in caala" jedhe.
Namoonni hundinuu kana yommuu dhaga'an, warri qaraxa fuudhan iyyuu Waaqayyoof dhugaa galchanii, cuuphaa Yohannisiin cuuphaman.
Fariisonii fi barsiisonni seeraa garuu, Yohannis biraa cuuphaa argachuu diduudhaan waan Waaqayyo isaaniif yaade tuffatan.
Yesus itti dabalee, "Dhaloota si'anaa kana maalittan fakkeessa? Maal fakkaatus?
Isaan akka ijoollee lafa gabaa taa'anii, 'Faaggaa isiniif afuufnaan, sirbuu diddan; faaruu isin dhnageessifnaan, boo'uu diddan' jedhanii walitti wacanii ti.
Yohannis cuuphaan yommuu dhufe, buddeena hin nyaatu daadhiis hin dhugu ture; isin immoo, 'Seexana qaba' jettan.
Ilmi namaa yommuu dhufe, in nyaata in dhugas; isin immoo 'llaa nama albaadhessaa fi machaa'aa kana, hidhata warra qaraxxuutii fi warra akka seeraatti hin jiraannee ti' jettu.
Haa ta'u iyyuu malee, ogummaan Waaqayyoo ijoollee ogummaa hundumaa biratti dhugaa argate" jedhe.

Fariisota keessaa tokko nyaataaf isa waamnaan, Yesus mana Fariisichaatti galee maaddiitti dhi'aate.
Mandara sanas dubartiin cubbamtuun tokko turte; Yesus mana Fariisichaa maaddiitti dhi'aatee akka jiru yommuu dhageesse, urgooftuu dibataa shurrubbeetti fudhattee dhufte.
Achumaanis boo'aa gara miilla isaa jalaa dhaabattee, imimmaan isheetiin miilla isaa jiisaa, rifeensa mataa isheetiinis haxaa'uu jalqabde; kana booddees miilla isaa in dhungatti, urgooftuus in dibdi turte.
Fariisichi isa waame sun kana yommuu arge, "Namni kun dhugumaan raajii utuu ta'ee, isheen miilla isaa qaqqabdu kun dubartii attamii akka taate in beeka ture; isheenoo cubbamtuu dha" jedhee garaa isaatti yaade.
Yesus immoo deebiseefii, "Yaa Simoon waanan sitti himu qaba" jennaan, inni immoo, "Maal inni? Yaa barsiisaa" jedhe.
"Namni tokko jara lama irraa horii qaba ture, isa duraa irra birrii dhibba shan, isa lammaffaa irra immoo birrii shantamatu ture.
Isaan lachuu waan baasaniif dhabnaan akkasumatti dhiiseef; jara lamaan sana keessaa kamtu abbaa horii kana caalaa jaallata?" jedhe.
Simoon yommus deebiseefii, "Namicha isa birriin dhibbi shan dhiifameeftu caalaa jaallata anatti fakkaata" jedhe. Yesus immoo, "Dhugaa dubbatte";
gara dubartittiitti argisiisee immoo Simooniin, "Dubartii kana argitaa? Ani mana keen dhufe bishaan miillaa illee anaaf hin fichisiifne; isheen garuu, imimmaan isheetiin miilla koo jiiftee, rifeensa mataa isheetiinis haxoofte.
Ati yommuu na simatte ana hin dhunganne, isheen garuu, erga asitti na argite jalqabdee, miilla koo dhungachuu hin dhaabne.
Ati mataa koo homaa hin dibne, isheen garuu, urgooftuu gati-jabeessa miilla koo dibde.
Kanaafis sittan hima, jaalalli ishee inni guddaan kun, cubbuun ishee inni baay'een akka dhiifameef mul'isa; xinnoon kan dhiifamuuf garuu, jaalala xinnoo argisiisa" jedhe.
Yommusuma dubartittiidhaan, "Cubbuun kee siif dhiifameera" jedhe.
Isaa wajjin maaddiitti dhi'aatanii kan turan guungumuu jalqabanii, "Cubbuu namaa iyyuu kan dhiisuuf kun eenyu?" jedhan.
Kana booddee Yesus dubartittiidhaan, "Amantiin kee si fayyiseera, nagaadhaan dhaqi!" jedhe.

Yeroo gabaabaa booddee Yesus mandarootaa fi gandeen keessa adeemee, mootummaa Waaqayyoo labsaa, misraachoo himaa ture; bartoonni isaa kudha lamaanis isaa wajjin turan.
Akkasumas immoo dubartoonni hafuurota hamootaa fi dhukkuba garaa garaattii fayyifaman duukaa in bu'u turan; isaanis Maariyaam ishee Magdalaa kan jedhamtu, ishee hafuuronni hamoonni torba keessaa baafaman;
Yo'anaa haadha manaa Kuuzaa, isa mana eegduu Herodis ture; Susanaa, baay'eenis kan biraa turan. Isaan immoo qabeenya isaaniitiin Yesusii fi bartoota isaatiif in hojjetu turan.

Namoonni yommus mandara garaa garaatii gara Yesusitti in yaa'u turan. Tuuti gobbuun yeroo walitti qabametti, Yesus fakkeenya kana itti hime;
"Namichi tokko sanyii facaafachuudhaaf ba'e; utuu facaasuus kaan karaa bukkee bu'anii, achitti namni irra ejjete; simbirroonnis funaananii nyaatan.
Kaan immoo lafa dhagaa qabu irra bu'an; erga biqilaniis biyyoon isaa jiidha waan hin qabneef gogan.
Sanyii faca'e keessaa kaan qoraattii keessa bu'an; qoraattichis wajjin biqilee isaan hudhe.
Kaan garuu biyyoo gaarii keessa bu'an; biqilanii, guddataniis tokkon tokkon isaanii dachaa dhibba ija godhatan" jedhe. Yesus sagalee isaa ol fuudhee "Gurra ittiin dhaga'u kan qabu haa dhaggeeffatu!" jedheen.

Ergasii bartoonni isaa, "Hiikaan fakkeenya kanaa maali?" jedhanii Yesusin gaafatan.
Yesus deebisee, "Dhoksaa mootummaa Waaqayyoo beekuun isiniif kennameera; warra kaaniif garuu, utuma ilaalanii akka hin arginetti, utuma dhaga'anii akka hin hubannetti, fakkeenyaan in kennama" isaaniin jedhe.

"Hiikaan fakkeenya namicha sanyii facaasuu isa kana; sanyichi dubbii Waaqayyoo ti.
Karaa bukkeen, fakkeenya warra dubbii Waaqayyoo dhaga'anii, yommusumas Seexanni dhufee akka isaan amananii ittiin hin fayyineef, dubbicha garaa isaanii keessaa butatuu ti.
Lafti dhagaa, fakkeenya warra dubbicha dhaga'anii gammachuudhaan fudhatanii ti; garuu hidda gad fagoo waan hin qabaanneef, yeroodhaaf in amanu; yommuu qoramni dhufuttis irraa kufu.
Lafti qoraattii, fakkeenya warra dubbicha dhaga'anii, yaaddoon, soorumnii fi qannoon jireenyaa dacha'anii isaan huunaan, ija utuu hin godhatin hudhaatti hafanii ti.
Lafti gaariin, fakkeenya warra dubbicha dhaga'anii, garaa gaariidhaa fi abboomamaadhaan fudhatanii, rakkina hundumaa obsanii ija godhatanii ti" jedhe

"Homtinuu ibsaa qabsiisee guuboo jala yookiis siree jala hin kaa'u; warri mana sanatti ol galan hundinuu ificha akka arganiif, baattuu ibsaa irra kaa'a malee.
Waan tokko illee dhokatee utuu hin mul'atin kan hafu hin jiru, dhoksaatti kan eegames bakkeetti ba'ee utuu hin dhaga'amin kan hafu hin jiru.
"Kanaafis akka itti dhageessanitti akeekkadhaa! Isa qabuuf itti dabalamee in kennamaaf; kan hin qabne garuu, innumti inni qaba se'u iyyuu isa duraa in fudhatama" jedhe.

Yommus haati Yesusii fi obboloonni isaa isa barbaacha dhufan; garuu baay'ina namaatiif isa bira ga'uu hin dandeenye.
Kanaaf namni tokko, "Haati kee fi obboloonni kee ala dhaabatanii jiru, si arguu barbaadus" ittiin jedhe.
Yesus immoo deebisee, "Haati koo fi obboloonni koo warra dubbii Waaqayyoo dhaga'anii fi raawwatanii dha" jedhe.

Gaaf tokko Yesus bartoota isaatii wajjin bidiruu yaabbatee, "Kottaa bishaan ciisaa kana gamatti ceenaa" isaaniin jedhe; achumaanis bishaanicha irra bu'an.
Utuu bidiruudhaan ce'aa jiranii, Yesus achuma keessa rafe. Qilleensi jabaan immoo gara bishaanichaatti gad bubbisaa dhufe; bidiruu isaaniittis bishaan itti guutuu jalqabnaan, jireenya isaaniitiif sodaatan.
Yommus bartoonni gara Yesusitti dhi'aatanii, dammaqsanii, "Barsiisa, barsiisa, ka'i nu'oo dhumuuf" jedhan. Achumaan dammaqee, qilleensichaa fi dha'aa bishaanichaa, isa hunkuramaa ture sana, ifate; qilleensichii fi dha'aan bishaanichaa dhaabannaan, gabiin guddaan isaa ta'e.
Kana booddee inni bartoota isaatiin, "Meerree amantiin keessan?" jedhe; isaan garuu naasuudhaaf dinqifachuudhaan, "Namni kun eenyu? Innoo qilleensaa fi bishaan in abbooma; isaanis isaaf in abboomamu" waliin jedhan.

Bidirichaan gara kutaa biyya Gergeesaattis ce'an; innis fuullee Galiilaa ture.
Yesus qarqara bishaaniitti yommuu bu'etti, kunoo, namni mandara sanaa, hafuuronni hamoonni keessa turan tokko itti dhufe. Namichi yeroo dheeraadhaa jalqabee qullaa isaa in adeema, awwaalota gidduu jiraata malees, manatti hin galu ture.
Inni yeroo Yesusin arge caraanee, fuula isaa durattis lafa dha'ee, sagalee guddaadhaanis, "Yaa Yesus ilma Waaqayyoo aabbaa, maal nattii qabda? Maaltus dhimma koo keessa si buuse? Sin kadhadha ana hin dhiphisin" jedhe.
Kana jechuun isaas, hafuurichi hamaan namicha keessaa akka ba'uuf, Yesus waan abboomee tureef. Yeroo baay'ee hafuurichi hamaan yommuu isa qabu, funyoo sibiilaatii fi hidhaa harkaatiin isa hidhanii eeguu utuma yaalanii, hidhaa sana ciree, humna hafuuricha hamaatiin gara lafa namni hin jirreetti in oofama ture.
Yesus, "Maqaan kee eenyu?" jedhee gaafannaan, "Maqaan koo 'Legewoon'" jedhee deebise; sababiin isaas hafuuronni hamoonni baay'een namichatti galanii waan turaniif.
Hafuuronni hamoonni qileetti akka isaan hin ergine Yesusin kadhatan.
Dirree gaaricha sanaa irras, kunoo, hoomaan booyyee bobba'anii turan; hafuuronni hamoonni booyyee sanatti galuudhaaf isa kadhannaan, haa dhaqaniif isaan dhiise.
Kanaafis hafuuronni hamoonni namicha keessaa ba'an, booyyota sanatti waan galaniif, hoomaan sun hundinuu hallayyaa irraa harootti gad konkolaatanii, liqimfaman.
Warri booyyee tiksan waan ta'e yommuu argan baqatanii, warra mandara keessaa fi warra biyyaattis odeessan.
Sabni dhaga'anis waan ta'e ilaaluudhaaf ba'anii, gara Yesus dhufan. Achittis namicha, hafuuronni hamoonni keessaa ba'an, wayyaa uffatee qalbii isaattis deebi'ee, miilla Yesus jala taa'ee argan; yommus hundumti isaanii in sodaatan.
Warri duraan achi turanii, akka namichi itti fayye arganis, jaratti himan.
Kana booddee sabni kutaa biyya Gergeesaa hundinuu gar-malee waan sodaataniif, Yesus isaan biraa akka adeemuuf gaafatan; kana irratti inni bidiruu yaabbatee achii in adeeme.
Yesus utuu hin adeemin, namichi inni hafuuronni hamoonni keessaa ba'an, "Sii wajjinan adeema" jedhee isa kadhatee ture; Yesus garuu, of biraa isa 'deebisee,
"Mana keetti deebi'i waan Waaqayyo siif goohes himi!" ittiin jedhe; Namichi yommus Yesus biraa deebi'ee, guutummaa mandarichaa keessa naanna'ee waan inni godheef dhugaa ba'e.

Yeroo Yesus 'bishaan ciisaa gamatti deebi'etti, tuuti jaraa isa siman; hundumti isaanii isa egaa turani'o.
Keessumaa immoo, geggeessituun mana sagadaa tokko, Yaayiros kan jedhamu dhufee, miilla Yesus jalatti kufee, gara mana isaatii akka dhaquuf kadhate.
Intalli tokkittiin inni qabu, waggaa kudha lama kan geesse, duraa du'uuf jetti tute.Yommuu Yesus dhaquudhaaf karaa irra bu'ettis, namoonni isatti tuuta'anii hafuura kutu turan.
Kana gidduus dubartiin tokko turte. Isheen waggaa kudha lamaaf dhiigni ishee, dhaabachuu diduudhaan rakkachaa turte, ogeessota qorichaa biras dhaquudhaan horii ishee hundumaa fixxe; haa ta'u iyyuu malee, namni tokko ishee fayyisuu hin dandeenye.
Isheen kun dugda isaa duubaan dhuftee andaara uffata Yesus tuqxe; achumaanis lolaan dhiiga ishee dhaabate.
Yesus immoo, "Eenyutu na tuqe?" jedhee gaafate. Adduma addaan ana miti jennaan, Phexros, "Yaa barsiisaa, sabni kunoo, si marsee jira, si cunqursas" jedheen.
Yesus garuu, "Lakkii, namni na tuqe jira, humni fayyisu akka na biraa ba'e anatti dhaga'ameera" jedhe.
Yommus dubartittiin akka dhokachuu hin dandeenye hubattee, rom'aa dhuftee miilla Yesus jalatti lafa dhoofte; achumaanis jarreen sana hundumaa duratti, maaliif akka isa tuqxe, battaluma sanattis akka fayyite dhugaa baate.
Yommus Yesus, "Yaa intala ko, amantiin kee si fayyiseera, nagaadhaan dhaqi!" isheedhaan jedhe.
Utuu inni kana dubbachaa jiruu immoo namni geggeessituu mana sagadaa sanaa tokko, ergaa himuu dhufee,Yaayirosiin, "Intalli kee duuteetti si'achi barsiisicha hin dhamaasin!" jedhe.
Yesus garuu kana dhaga'ee Yaayirosiin, "Hin sodaatin, 'amani duwwaa! Isheenis in fayyiti" jedheen.
Manicha bira yommuu ga'e Phexros, Yohannis, Yaaqoob akkasumas abbaa mucaatii fi haadha ishee malee, namni kan biraa isaa wajjin akka ol lixu hin barbaanne.
Achiis hundinuu mucattiidhaaf in boo'u, in wawwaatus turan. Yesus immoo, "Hin boo'inaa! Intalattiin hin duune: rafuutti jirti malee" jedhe.
Isaan hundumti isaanii garuu intalattiin akka duute beeku waan turaniif, itti kolfan.
Haa ta'u iyyuu malee, Yesus harka ishee qabee, "Intalo, ka'i!" jedhee waame.
Yommus lubbuun ishee keessa deebitee, achumaanis kaate; inni immoo waan nyaattu akka kennaniif abboome.
Abbaan isheetii fi haati ishee gammadanii, of wallaalan; Yesus garuu, waan ta'e eenyutti illee akka hin himne isaan dhowwe.

Yesus bartoota kudha lamaan walitti waamee, Seexanoota haa baasaniif dhukkubsatootas haa fayyisaniif, humnaa fi aboo isaaniif kenne.
Mootummaa Waaqayyoo haa labsaniif kan dhukkubsatanis haa fayyisaniif isaan erge.
Inni isaaniin, "Karaadhaaf homaa hin fudhatinaa, ulee qabannaa yookiis korojoo, nyaata yookiis horii, qomee lama illee hin baatinaa!
Hamma iddoo sanaa adeemtanitti, manuma itti lixxan taa'aa!
Mandara warra isin hin simannee keessaa ba'aa; yommuu baatan immoo isaanitti dhugaa ba'uuf awwaara mandara sanaa miilla keessan irraa dhadha'adhaa! " jedhe.
Bartoonnis ka'anii gandaa gara gandaatti darbanii, iddoo hundumaatti wangeela lallaban; kan dhukkubsatanis in fayyisan.

Herodis abbaan biyya Galiilaa, waan Yesus hojjetee fi dubbate hundumaa dhaga'ee, gargar baasee hubachuu dadhabe. Sababiin isaa immoo kaan Yohannis cuuphaatu du'aa ka'e jedhan;
kaan immoo Eliyaastu deebi'ee mul'ate, warri biraa immoo raajota warra durii keessaa tokkotu ka'e, jedhu turan.
Herodis, "Ani Yohannisin mataa isaa mursiiseen ture, egaa namichi inni ani waa'ee isaatiif dubbii akkasii dhaga'u kun eenyu inni?" jedhee gaafate; innoo Yesusin arguu in yaala ture.

Ergamoonnis deebi'anii, waanuma hojjetan hundumaa Yesusitti himan; inni immoo isaan fudhatee, karaa mandara Betsayidaa jedhamu tokkoo qoofniitti ba'e.
Namoonnis gara kam akka dhaqe yommuu dhaga'an, duukaa bu'an; inni isaan simatee, waa'ee mootummaa Waaqayyoo isaanitti hime; warra fayyuun isaaniif barbaachises fayyise.
Aduun yommuu gad sokkite, bartoonni kudha lamaan gara isaa dhufanii, "Namoonni kun gara gandeenii fi manneen nutti aanan kana dhaqanii, lafa bultiitii fi waan nyaataa akka barbaaddataniif gad dhiisi; iddoon nuyi jirru kun lafa onaa dha" jedhaniin.
Inni immoo, "Isin ofli keessanii waan isaan nyaatan kennaaf!" isaaniin jedhe. Bartoonni immoo, "Yoo dhaqnee namoota kana hundumaaf nyaata binne malee, kan nuyi qabnu buddeena shanii fi qurxummii lama duwwaa dha" jedhan.
Namoonni achitti argaman dhiironni duwwaan iyyuu kuma shan ga'u turan; inni garuu bartoota isaatiin, "Shantama shantamaan hirtanii kutataan teessisaa!" jedhe.
Isaan akka inni abboometti hunda isaanii teessisan.
Inni yommus buddeena shananii fi qurxummii Iamaan fuudhee, gara waaqaatti ol ilaalee eebbisee, cabsees jaraaf haa dhi'eessaniif bartoota isaatti kekkenne.
Hundumti isaaniis nyaatanii quufan; bartoonni immoo hurraa hafe walitti qabanii gundoo kudha lama guutan.

Gaaf tokko Yesus kophaa isaa utuu kadhatuu, bartoonni isaa isatti dhi'oo turan; inni immoo, "Namoonni kun eenyu anaan jedhu?" jedhee bartoota isaa gaafate.
Isaanis, "Yohannis cuuphaa dha siin jedhu, kaan Eliyaas raajicha siin jedhu, kaan immoo raajota durii keessaa tokko siin jedhu" jedhanii deebisaniif.
Inni immoo, "Isinoo, eenyu anaan jettu?" jedhee gaafate; Phexros, "Ati Masiihii Waaqayyoo ti" jedhee deebise.

Yesus yommus, "Kana eenyutti iyyuu hin himinaa!" jedhee jabeessee isaan abboome.
Kana irratti, "Ilmi namaa maanguddootaa fi luboota warra angafootaatiin, barsiisota seeraatiinis guddaa dhiphachuunii fi raawwatee tuffatamuun, du'atti kennamuun in ta'a; guyyaa sadaffaatti immoo du'aa in ka'a" jedhee isaanitti in hime.
Hunduma isaaniitiinis, "Eenyu illee na duukaa bu'uu yoo fedhe, waa'ee ofii isaa dhiisee fannoo isaa baatee, yeroo hundaa ana duukaa haa bu'u .
Namni jireenya isaa oolfachuu yoo barbaade, jireenyi isaa duraa in fudhatama; garuu anaaf jedhee jireenya isaa kan kennu, isa oolfata.
Egaa namni biyya lafaa guutummaatti buufatee, Iubbuu isaatti yoo hir'ise, yoo of balleesses, bu'aan isaa maali ree?
Eenyu illee anatti, dubbii koottis yoo yeella'e, ilmi namaa ulfina isaatti, kan abbaa isaatti, kan qulqulloota ergamootaattis yommuu dhufu, isatti in yeella'a.
Dhuguman isinitti hima, namoota as dhaabatanii jiran keessa utuu hin du'in, mootummaa Waaqayyoo kan argan jiru" jedhe.

Kana dubbatee akka guyyaa saddeetii booddee, Phexrosii fi Yohannisin, Yaaqoobinis fudhatee kadhachuudhaaf gara gaaraatti ol ba'e.
Inni utuu kadhatuu fuulli isaa diddiirame; uffanni isaas adii qaanqee ta'e.
Kunoo, namoonni lama, isaanis Museedhaa fi Eliyaas, isaa wajjin in dubbatu turan.
Ulfinaan mul'atanii, waa'ee waan inni du'a isaatiin Yerusaalemitti raawwachuudhaaf jiruu dubbatan.
Yommus Phexrosii fi isaa wajjin kan jiran in mugu turan; isaan yommuu dammaqanis, ulfina Yesus, namoota isaa wajjin dhaabachaa turan lamaanis in argan.
Museenii fi Eiiyaas yommuu Yesusittii gargar ba'an, Phexros, "Yaa barsiisaa, asitti argamuun keenya attam gaarii dha, kottaa asitti godoo sadii in ijaarraa, tokko siif, tokko Museedhaaf tokkos Eliyaasiif" jedhe; waan dubbatu garuu hin beeku ture.
Utuu inni kana dubbachaa jiruu duumessi dhufee hunduma isaaniitti uffise; bartoonnis duumessicha keessa yommuu lixan in sodaatan.
Sagaleen immoo duumessicha keessaa dubbatee, "Kun ilma koo isa ani fo'adhee dha, isa dhaga'aa!" jedhe.
Sagaleen sun erga dubbatee booddee, Yesus kophaa isaa ta'ee argame. Bartoonnis calluma jedhan malee, waan argan keessaa tokko iyyuu yeroo sanatti namatti hin himne turan.

Borumtaas gaaricha irraa yommuu gad bu'an, namoonni baay'een Yesusii wajjin wal argan.
Jarreen sana keessaa namni tokko sagalee isaa ol fuudhee, "Yaa barsiisaa, ilma koo tokkicha koo kana, akka anaaf ilaaltuuf sin kadhadha.
Kunoo, hafuurri hamaan mucaa koo ammaa amma qabee achumaan in caraansisa, lafaan dha'ee dhidhiitachiisee, hoomachas afaaniin baasee, rakkisee irra turee isa dhiisa.
Isa akka baasaniif bartoota kee kadhadheen ture, isaan garuu hin dandeenye" jedhe.
Kana irratti Yesus, "Isin dhaloota hin amannee fi jajal'aa nana, hamma yoomiitti isinii wajjin jiraachuun anaaf ta'a? Hamma yoomiittis ba'aa anatti taatu?" jedhee deebiseef; ergasii abbaa mucichaatiin, "Ilma kee as fidi!" jedhe.
Mucichi gara Yesus dhufaa utuu jiruu, hafuurichi hamaan lafaan isa dha'ee dhidhiitachiise; Yesus garuu hafuuricha hamaa sana ifatee, mucicha fayyisee abbaa isaatiif galche.
Humna Waaqayyoo isa danda'aatti hundumti isaanii abjuu ta'an.

"Kanan isinitti himuudhaaf jedhu kana gurratti fudhadhaa! Ilmi namaa harka namootaatti kennamuuf jira" jedhe.
Isaan garuu dubbii kana hin hubanne, akka isaaniif hin galleef duraa dhokfamee ture; waa'ee dubbii kanaa isa gaafachuudhaafis sodaatanii turan.
Bartoota gidduutti yaadni tokko ka'ee, isaan keessaa eenyutu caalinna laataa? jedhanii wal gaafatan.
Yesus garuu yaada garaa isaanii beekee, mucaa tokko ofitti waamee, ofii isaa bukkee dhaabachiise.
Isaaniin immoo, "Mucaa kana maqaa kootiin kan simu ana sima, kan na simus isa na erge sima; isin keessaa hundumaa irra kan xinnaatu, inni guddaa in ta'a" jedhe.

Ergasii Yohannis, "Yaa barsiisaa, namni tokko maqaa keetiin hafuura hamaa utuu baasuu arginee, waan inni nuu wajjin si duukaa hin bu'iniif isa dhowwine" jedhee Yesusitti dubbate.
Yesus garuu, "Isa hin dhowwinaa! Kan isiniin hin mormine gara keessan in ta'a" isaaniin jedhe.

Yeroon gara waaqaatti ol ba'uu isaatii dhi'aannaan, Yesus Yerusaalem dhaquudhaaf murtoo godhee ka'e.
Ergamoonni warr inni of dura erge, iddoo isaaf qopheessuudhaaf ganda warra Samaariyaa tokkotti galan.
Namoonni ganda sanaa garuu Yerusaalem dhaquudhaaf murtoo gochuu isaa waan dhaga'aniif, isa simachuu didan.
Bartoonni isaa Yaaqoobii fi Yohannis kana yommuu hubatan, "Yaa gooftaa, [akka Eliyaas godhe] ibiddi waaqa irraa bu'ee isaan haa fixu, jennee akka jarreen kanatti waamnu in barbaaddaa?" jedhaniin.
Yesus garuu gara isaaniitti garagalee, isaan ifatee, ["Hafuura attamiitiin akka geggeeffamtan hin beektanii?
Ilmi namaa jireenya namaa balleessuu hin dhufne'o, oolchuudhaaf malee" jedheen.] Kana booddee darbanii ganda biraa dhaqan.

Utuu isaan karaa irra adeemaa jiranii, namni tokko, "Iddoo kam illee yoo dhaqxe si duukaan bu'a" jedhee Yesusitti hime.
Yesus immoo, "Waangonni boolla qabu, simbirroonnis mann'ee qabu; ilmi namaa garuu iddoo mataa isaa itti hirkifatu hin qabu" jedhee deebiseef.
Nama biraa tokkoon immoo, "Na duukaa bu'i!" jedhe; inni garuu, "Haa ta'u yaa gooftaa, garuu dura dhaqee abbaa koo akkan awwaalladhu Sin kadhadha" jedheen.
Yesus immoo deebisee, "Warra du'an dhiisi, du'aa isaanii haa awwaallatan; ati garuu dhaqii, mootummaa Waaqayyoo iddoo hundumaatti lallabi!" jedheen.
Ergasii namni biraa tokko, "Yaa gooftaa, si duukaa nan bu'a, garuu dura dhaqee warra mana kootti nagaa akkan dhaamuuf sin kadhadha" jedhe.
Yesus immoo, "Eenyu illee hordaa harkaan qabatee gara booddee isaa ilaalaa hin qotu, akkasumas namni kana fakkaatu, hojii mootummaa Waaqayyoo keessatti hin ta'u" jedheen.

Kana booddee immoo gooftichi kan biraa namoota torbaatamii lama mul'inatti hojiidhaaf kennee, gara mandaraa fi iddoo inni ofii dhaquuf jiru hundumaatti, lama lamaan of dura isaan erge.
Inni isaaniin, "Midhaan sassaabamu danuu dha; hojjetoonni sassaaban garuu muraasa. Kanaafis hojjetoota midhaan sassaaban itti haa yaafatuuf, abbaa midhaanichaa kadhadhaa.
"Ammas beenaa, kunoo, akka ilmoolee hoolaa yeeyyii keessaattan isin erga.
Horii, qalqalloo, kophees hin baatinaa, karaa irrattis eenyuun illee nagaa gaafachuuf hin dhaabatinaa.
Mana tokko yommuu lixxan, duraan dursaatii 'Nagaan mana kanaaf haa ta'u!' jedhaa.
Achi ilmi nagaa yoo jiraate, nagaan keessan isa irra in boqota; kanaa achis nagaan keessan isiniif deebi'a.
Manichuma sana keessa turaa, waan isaan isiniif dhi'eessan nyaadhaa, dhugaas, hojjetaadhaaf gatii dadhabbii isaatii argachuun in ta'a; manaa mana hin labinaa!
Mandara tokkotti galtanii yoo isin siman, waan isiniif dhi'aate nyaadhaa!
Dhukkubsataa achi keessaa fayyisaa, saba achi jiraniinis, 'Mootummaan Waaqayyoo isinitti dhi'aateera' jedhaa!
Mandara tokkotti galtanii, yoo isin simuu didan garuu, gara karaatti achi ba'aa;
Awwaara mandara keessan keessaa miilla keenyatti qabate illee of irraa in dhadhoofna; garuu mootummaan Waaqayyoo akka dhi'aate' beekaa!' jedhaan.
Guyyaa sanatti firdiin warra Sodoom kan mandara kanaa irra akka salphatu isinittan hima" jedhe.

Yesus itti fufee, "Siif wayyoo yaa Koraaziin, siif wayyoo yaa Betsayidaa, hojiin humna Waaqayyoo isin keessatti godhame, utuu Xiiroosii fi Sidoonaa keessatti godhameera ta'ee, sabni isaan keessa jiraatu silaa yowwana, uffata gaddaa uffatee, daaraa keessas taa'ee, geddarannaa yaada garaa isaa in mul'isa ture.
Egaa, guyyaa sanatti isin irra kan caalu Xiiroosii fi Sidooniif firdiin in salphata.
Ati immoo yaa Qifirnaahom, hamma waaqaatti ol ol kaafamuu barbaaddee? Badduu baasa iyyuu gara lafa jalaatti gad in darbatamta" jedhe.
Bartoota isaatiin immoo, "Namni isin dhaga'u, ana dhaga'a; namni isin dhaga'uu didu, ana dhaga'uu dida, namni ana dhaga'uu didus, isa na erge dhaga'uu dida" jedhe.

Jarreen torbaatamii lamaanis guddaa gammadaa deebi'anii dhufanii, "Yaa gooftaa, maqaa keetiin yommuu isaan abboomne, hafuuronni hamoonni iyyuu nuuf abboomaman" jedhani.
Yesus immoo deebisee, "Seexanni akka bakakkaa waaqa keessaa bu'uutti utuu inni kufuun arge.
Ani kunoo mar'ataa irra, torbaan-qabaa irra, aangoo diinaa hundumaa irras ejjechuu akka dandeessaniif, gooftummaa isiniif kenneera; homtinuus isin hin miidhu.
Haa ta'u iyyuu malee, hafuuronni hamoonni isiniif abboomamuu isaaniitti hin gammadinaa; maqaan keessan waaqa irratti waan caafameef, guddisaa gammadaa malee" isaaniin jedhe.

Yeroo sanatti Yesus hafuura qulqulluutti gammadee, "Yaa abbaa, gooftaa waaqaatii fi lafaa, isa kana warra ogeessotaa fi hubattoota jalaa dhoksitee, wallaalotatti waan mul'ifteef sin jajadha; eyyee, yaa abbaa isa kanatti gammaddeetta" jedhe.
Itti fufee namoota achi turanitti, "Abbaan koo waan hundumaa dabarsee anatti kenneera. Abbaa isaa duwwaatu beeka malee, ilmi eenyu akka ta'e kan beeku hin jii'u; ilma isaatii fi warra ilmi isaa itti mul'isuu barbaadetu abbaa beeka malee, abbaan eenyu akka ta'e kan beekus hin jiru" jedhee dubbate.
Kana booddee immoo gara bartoota isaatti garagalee kophaatti, "Iji waan isin amma argitan kana argu ayyaantuu dha.
Raajonnii fi mootonni baay'een isa isin argitan kana arguu akka kajeelan akka hin argin hafams, waan isin dhageessanis dhaga'uu akka kajeelan, akka hin dhaga'in hafanis, isinittan hima" ittiin jedhe.

Kunoo, barsiisaan seeraa tokko ka'ee, Yesusin qoruudhaaf, "Yaa barsiisaa, jireenya bara baraatti galuudhaaf maal gochuutu anaaf ta'a?" jedhee gaafate.
Yesus immoo deebisee, "Seera keessatti maaltu caafamee jira? Namootaaf attamitti dubbifta?" jedhee isuma gaafate.
Kana irratti namichi, "Garaa kee guutuudhaan jireenya kee guutuudhaan, humna kee guutuudhaan, yaada kee guutuudhaanis Waaqayyo kee goofticha jaallachuutu siif ta'a; namas akka ofii keetiitti jaallachuun siif in ta'a" jedhee deebise.
Yesus immoo, "Deebiin kee qajeelaa dha, atis in jiraatta kana raawwadhu!" jedheen.
Barsiisichi seeraa garuu, nama qajeelaa of gochuu barbaadee, "Nama isa kam?" jedhee Yesusin gaafate.
Yesus immoo deebiseefii, "Namni tokko Yerusaalemii gara Yerikootti utuu gad bu'uu, warra saamtuu afaan bu'e; uffata isaas isa irraa baafatanii, erga reebanii isa butuchanii, du'aa fi jireenya gidduutti isa dhiisanii adeeman.
Lubni tokko karaa sana utuu darbuu, namicha yommuu lafatti arge irraa goree darbe.
Akkasumas namni gosa Lewwii tokko, iddoo sana dhufee yommuu isa arge, irraa goree darbe.
Namni Samaariyaa tokko garuu, utuu karaa adeemuu achi ga'ee, yommuu isa arge in oo'eef.
Itti dhi'aatees, madaa isaa dibataan mucuceessee, daadhii wayniis itti naqee erga hidheefii, horii ofii isaatii yaabee adeemaa ture irra teessisee, mana buufata keessummaatti isa geesse; achittis isa gargaare.
Borumtaas meetii lama fuudhee, isa buufata keessummaa sana eegutti kennee, 'Hadaraa ittiin wal'aani; kana irra caalaa yoo baaftes, yommuun deebi'u siifan kenna' ittiin jedhe" jedhe.
Yesus itti fufee, "Egaa jarreen sadan kana keessaa, isa kamtu namicha warra saamtuu afaan bu'e kana akka ofii isaatiitti ilaale sitti fakkaata?" jedhee gaafate.
Barsiisaan seeraa sun immoo deebisee "Isa oo'eef' jedhe; Yesus immoo, "Atis dhaqii, akkasuma godhi!" ittiin jedhe.

Yesus bartoota isaa wajjin adeemsa isaa itti fufee, gara ganda tokkoo yommuu dhufe, dubartiin Maartaa jedhamtu mana isheetti isa simte.
Isheen obboleettii Maariyaam jedhamtu tokko qabdi; Maariyaam kun miilla gooftichaa jala teessee dubbii isaa dhaggeeffachaa turte.
Maartaan hojii mana keessaatti qabamtee waan kurkurtuuf gara isaatti baatee, "Yaa gooftaa obboleettiin koo kophaa akkan hojjedhuuf isa na dhiifteef anaaf hin yaadduu ree? Egaa akka na gargaartuuf itti naa himi kaa!" jette.
Gooftaan garuu deebiseefii, "Yaa Maartaa, yaa Maartaa, ati in yaaddofta, waan baay'eettis hammacamta.
Kan barbaachisu waan tokkicha, Maariyaam qooda gaarii isa ishee duraa hin fudhatamne sana fo'atte" jedhen.



Yesus iddoo tokkotti in kadhata ture; kadhannaa isaa erga dhaabee booddee, bartoota isaa keessaa tokko, "Yaa gooftaa, Yohannis bartoota isaa akkuma barsiise kadhachuu nu barsiisi!" jedheen.
Kana irratti inni, "Yommuu kadhattan akka kanatti fufee jirutti kadhadhaa!'Yaa abbaa, [yaa isa waaqa irra jirtu abbaa keenyaa!] Maqaan kee haa qulqullaa'u! Mootummaan kee haa dhufu [jaalalli kee waaqa irratti akka ta'u akkasuma immoo lafa irratti haa ta'u!]
Soora har'aa bor nu barbaachisu guyyuma guyyaan nuuf kenni!
Cubbuu keenyas nuuf dhiisi, nus immoo warra nu yakkan hundumaaf in dhiifna; qoramattis nu hin galchin, [hamaa nu oolchi malee] jedhaa! jedhee isaan barsiise.
Yesus yommus bartoota isaatiin, "Isin keessaa tokko fira yoo qabaate, firri isaa sun immoo halkan walakkaa gara isaa dhaqee, 'Yaa hiriyaa ko buddeena sadii anaaf liqeessi.
Firri koo tokko karaa utuu adeemuu, ammuma kana mana kootti gorraan, waanan dhi'eessuuf dhabe' in jedhaan.
Hiriyaan isaa sun immoo mana keessaa, 'Obboleessa ko ana hin dhamaasin, balballi cufameera, ijoolleen koos anaa wajjin siree irra jiru, rafaniirus, ani immoo danda'ee ka'ee siif hin kennu' in jedhaa ture.
Isinittan hima, firummaa isaa ilaalee ka'ee yoo buddeenicha kennuufii baate iyyuu waan inni deddeebisee ija jabaatee kadhateef, ka'ee kan isa barbaachise in kennaaf" jedhe.
"Egaa isinittan hima, kadhadhaa isiniif in kennamaa, barbaadaa in argattuu, balbala rukutaa isiniif in banama.
Kan kadhatu hundinuu in fudhata, kan barbaadus in argata, balbala kan rukutuufis in banama.
Isin keessaa abbaa kan ta'e, ilmi isaa [buddeena yoo kadhate, isa inni kadhate dhowwatee, dhagaa kennaafii ree?] Qurxummii yoo kadhate, qurxummii isa inni kadhate dhowwatee, bofa kan kennuuf jiraa ree?
Yookiis ilmi isaa hanqaaquu yoo kadhate, torbaan-qabaa in kennaafii ree?
Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa irraa immoo, hammam isin caalaa warra isa kadhataniif hafuura qulqulluu kenna!" jedhe.

Yesus hafuura, isa nama tokko arraba hidhee ture haase. Erga hafuurichi hamaan keessaa ba'ee, namichi arrabni isaa hidhamee ture dubbachuu jalqabe; namoonnis guddaa dinqisiifatan.
Jara keessaa kaan garuu, "Inni humna Bi'el Zebul angafa Seexanootaatiin hafuurota hamoota baasa" jedhan.
Warri kaan immoo isa qoruudhaaf milikkita waaqa irraa akka isaan argisiisuuf gaafatan.
Inni garuu waan isaan yaadan yommuu beeke, "Biyya kam illee taanaan tokkummaan isaa yoo gargar cabe, mootummaan isaa dhaabatee hin turu; maatiin tokko wal didee yoo gargar ba'e, manni sun in diigama.
Egaa Seexanni Seexana irratti yoo ka'e, mootummaan isaa attamitti dhaabachuu danda'a? Kana jechuun koos isin, 'Humna Bi'el Zebuliin hafuurota hamoota baasa' waan anaan jettaniif.
Yoo ani humna Bi'el Zebuliin hafuurota hamoota baase ijoolleen keessan immoo maaliin baasu? Kanaaf ijoolleedhumti keessan isinitti in farachiisu.
Ani garuu humna Waaqayyootiin hafuurota hamoota kanan baasu erga ta'ee, mootummaan Waaqayyoo isin irratti dhufeera.
Namni jabaan mi'a lolaa qabu hundumaa qopheeffatee mana isaa yommuu eeggatu, qabeenyi isaa hundinuu nagaatti eegamaaf.
Garuu namni isa irra jabaatu itti dhufee, yoo isa mo'e, mi'a lolaa inni amanate hundumaa isa irraa in fudhata, galees boojuu isaa in hirmaata.
Eenyu illee gara koo yoo ta'uu dhaabaate mormituu koo ti; akkasumas na gargaaree kan walitti hin qabne, in bittimsa" jedheen.

"Hafuurri hamaan nama keessaa yommuu ba'u, iddoo itti aara galfatu barbaaduuf, lafa bishaan hin jirre keessa deddeebi'a; iddoo; barbaaddatees yommuu dhabu, 'Mana koo isan keessaa ba'ettan deebi'ee gala' jedha.
Yommuu deebi'ee dhufus, manicha haramee qopheeffamee argata.
Kana booddees dhaqee hafuurota torba kan isa irra hammaatan ofitti dabalee in dhufa; isaanis manichatti galanii keessa taa'u. Jireenyi namicha sanaa inni gara booddee isa duraa irra kan itti hammaatu in ta'a" jedhe.

Yesus utuu kana dubbachaa jiruu, namoota achi turan keessaa, dubartiin tokko sagalee ishee dhageesiftee, "Gadameessi si baatee fi harmi ati hoote haa gammadan!" jette.
Inni garuu deebiseefii, "Keessumatti immoo dubbii Waaqayyoo dhaga'anii kan raawwatan haa gammadan!" jedheen.

Namoonni baay'atanii gara isaatti yommuu dacha'an, Yesus, "Dhaloonni kun dhaloota hamaa dha, milikkita barbaada, garuu milikkita Yoonaas raajichaa irraa kan hafe milikkinni biraa hin kennamuuf.
Yoonaas warra Nanawweetiif milikkita akka ta'e akkasumas ilmi namaa dhaloota si'anaatiif milikkita in ta'a.
Mootuun biyya gara mirgaa guyyaa firdiitti dhaloota si'anaa kanaa wajjin kaatee in mul'atti, ittis in farachiifti. Isheen ogummaa Solomoon dhaggeeffachuudhaaf biyya fagoodhaa dhufteetti; amma garuu, kunoo Solomoon irra kan caalu as jira.
Namoonni Nanawwee guyyaa firdiitti dhaloota si'anaa wajjin ka'anii in dhi'aatu, ittis in farachiisu. Isaanis lallaba Yoonaas raajichaa dhaga'anii, yaada garaa isaanii geddarataniiru; amma garuu kunoo, Yoonaas irra kan caalu as jira" isaaniin jedhe.

"Homtinuu ibsaa qabsiisee, boolla keessa yookiis guuboo jala hin kaa'u; warri mana sanatti ol galan ificha akka arganiif, baattuu ibsaa irra kaa'u malee.
Iji kee ibsaa dhagna keetii ti; iji kee fayyaa yoo ta'e, dhagni kee hundinuu ifaa in ta'a; garuu iji kee dhukkubsataa yoo ta'e, dhagni kee dukkanaa'aa ta'a.
Kanaafis ifni si keessa jiru dukkana akka hin taaneef eeggadhu!
Egaa dhagni kee guutummaatti ibsaa erga argatee, kutaa dukkanaa'aa tokko illees hin qabu erga ta'ee, akkuma ibsaan qara isaatiin siif ibsutti dhagni kee guutummaatti ifaa in ta'a" jedhe.

Yesus dubbicha afaanii yommuu fixe, Fariisichi tokko nyaataaf mana isaatti isa waame. Inni yommus ol galee maaddiitti taa'e.
Fariisichi sun Yesus akka amala isaaniitti utuu harka hin dhiqatin nyaatatti akka dhi'aate yommuu arge in dinqifate.
Gooftaan garuu, "Yaa Fariisota nana, kubbayyaadhaa fi waciitii duuba duuba isaa in qulleessitu, garuu keessi keessan sassataa fi hammeenyaan guutuu dha.
Isin gowwoota nana, duuba isaa isa uumetu keessa isaas immoo uume mitii ree?
Qodicha keessa isa jiru hiyyeessaaf kennaa, kanaa achi hundumti isaa qulqulluu isiniif ta'a.
Garuu Fariisota nana isiniif wayyoo, kan baala kefoo, kan inchilaalaa kan raafuus kudhan keessaa tokko Waaqayyoof in kennitu, garuu namaaf dhimmuu akkasumas jaalala Waaqayyoo in dhiiftu. Kudhan keessaa tokko baasuu utuu hin dhiisin, isa kanas immoo raawwachuun isiniif ta'a ture.
Fariisota nana isiniif wayyoo, mana sagadaa keessaa taa'umsa olaanu in jaallattu, gabaattis gugguufanii nagaa akka isin gaafatanin feetu.
Isiniif wayyoo, isin akka awwaala lafti isaa hin beekamnee ti, namni utuu hin hubatin irra adeemee of xureessa" jedheen.
Barsiisota seeraa keessaa tokko, "Yaa barsiisaa, dubbii kana hundumaa yommuu dubbattu nus immoo tuquu kee ti" jedheen.
Deebisee Yesus, "Yaa barsiisota seeraa nana isiniifis wayyoo, ba'aa ulfaataa dugda namaatti feetu, ofii keessanii garuu quba iyyuu itti hin buuftan.
Isiniif wayyoo, raajota warra abboonni keessan ajjeesaniif isin immoo awwaala ijaartu.
Isin ofii keessanii kan abboonni keessan hojjetan dhugaa itti baatan, ittis walii galtan; isaan raajota ajjeesan, isin immoo warra du'an sanaaf awwaala ijaartu.
Waaqayyo ogummaa isaatiin akkuma dubbate, 'Raajotaa fi ergamoota isaanittan erga; kan ergaman keessaa kaan in ajjeesu kaanis in ari'atu' jedhe.
Kunis immoo dhiigni raajota hundumaa inni uumama biyya lafaatii jalqabee dhangala'e dhaloota si'anaa irraa akka barbaadamuuf.
Dhiiga Abeelii jalqabee hamma dhiiga Zakaariyaas isa iddoo aarsaa fi balbala mana qulqullummaa gidduutti harka namaatti du'eetti, dhugumaan isinittan hima, dhiigni isaanii dhaloota kana irraa in barbaadama.
"Barsiisota seeraa nana isiniif wayyoo, banaa balbala beekumsaa namoota duraa fuutaniittu; ofii keessanii banattanii ol hin galle, warra ol galuu barbaadan immoo akka hin galleef dhowwitaniittu" jedhe.
Yesus yommuu achii adeeme, barsiisonni seeraa Fariisonnis itti aaranii, waan baay'ee irratti isa dubbachiisuu yaalan.
Kana gochuun isaanii immoo riphanii dubbii afaanii fuudhuudhaaf ture.


Namoonni hamma wal irra ejjetanitti kumaatama baay'ee ta'anii, yeroo walitti qabamanitti, Yesus duraan dursee bartoota isaatiin, "Raacitii warra Fariisotaa irraa, kana jechuun koos 'Of arguu dhabuu isaanii irraa' of eeggadhaa.
Waan haguugamee jiru hundinuu in mul'ifama, waan dhoksaatti eegamaa jirus in beeksifama.
Kanaafis waan isin dukkana keessatti dubbattan, ifa guyyaatti ba'ee in dhaga'ama; mana cufamaa keessatti gurra namaatti kan hasaaftan; iddoo ol jedhaa irratti lallabamee in dhageessifama" jedhe.

Itti fufees, "Yaa firoota ko, ani isinittan hima, isin ajjeesanii isa booddee isa irra kan hammaatu waan godhan warra hin qabne hin sodaatinaa.
Sodaachuun kan isiniif ta'u isinittan mul'isa; erga ajjeese booddee adaba bara baraatiif qililleetti darbachuudhaaf aboo isa qabu sodaadhaa; eyyee, isinittan hima isa sodaadhaa!
Simbirroonni shan akka saantiima lamaatti in gurguramu mitii? Garuu isaan keessaa tokko iyyuu waaqayyo duratti kan dagatamu hin jiru.
Rifeensi mataa keessanii hundinuu iyyuu lakkaa'amaa dha; kanaafis hin sodaatinaa, isinoo simbirroota baay'ee irra guddaa in caaltu.

"Ani isinittan hima, eenyu illee namoota duratti eenyu akkan ta'e dhugaa ba'ee yoo mul'ise, anis ilmi namaa ergamoota Waaqayyoo duratti akkasuma dhugaa nan ba'aaf.
Garuu namoota duratti kan na ganu, ergamoota Waaqayyoo duratti in ganama.
Ittiin mormee ilma namaa irratti waa kan dubbatu hundinuu, dhiifama in argata; hafuura qulqulluu salphisee kan arrabsu garuu dhiifama hin argatu.
"Mana sagadaatti yookiis abboota biyyaatti; yookiis warra biyya seerratanitti yoo isin geessan, attamitti falmanna? Yookiis maal jenna? jettanii hin yaadda'inaa!
Yeroodhuma sanatti maal jechuun akka isiniif ta'u, hafuurri qulqulluun isin in barsiisa" jedhe.

Tuuta jaraa keessaa namni tokko, "Yaa barsiis, dhaala abbaan keenya nuuf dhiisee du'e, anaaf haa hiruuf obboleessa kootti anaaf himi!" jedheen.
Yesus immoo deebiseefii, "Namicha nana, eenyutu isin lamaan gidduutti abbaa firdii ta'uutti yookiis dhaala hir'uutti na fo'e?" jedhe.
Kanatti fufee hunduma isaaniitiin, "Ilaalladhaa, sassata hundumaattiis of eeggadhaa! Jireenyi eenyuu illee baay'ina qabeenya isaa irra hin dhaabatu" jedhe.
Kana booddee Yesus fakkeenya kana isaanitti himee, "Kunoo, namni sooressi midhaan isaa baay'isee toleef tokko ture.
Inni, 'Midhaan koo lafan itti galfadhu hin qabu'o maal godhu?' jedhee of gaafate.
'Akkasan godha, gombisaa koo hundumaa jigsee, midhaan koo hundumaa mi'a biraas akkan itti naqadhutti guddisee nan ijaara.
Ofiinis, yaa namummaa ko, waggaa baay'eedhaaf kan si ga'u waan gaarii hundumaa lafaa qabda; amma egaa dhimma hin qabaatin, taa'ii, nyaadhuu, dhugii, gammadis!' nan jedhaan.
Waaqayyo garuu 'Yaa gowwaa, edana lubbuu kee si duraa fudhachuuf jiru; egaa kan ati qopheessite kun hundinuu eenyuuf ta'a ree?' ittiin jedhe.
Namni badhaadhummaa ofii isaatiif tuullatee, Waaqayyo biratti immoo badhaadhaa hin ta'in, kunoo, akkas in ta'a" jedhe.

Ergasii Yesus bartoota isaatiin, "Kanaafis isinittan hima jireenya keessaniif waan nyaattaniif, yookiis dhagna keessanitti waan uffattaniif hin yaadda'inaa!
Jireenyi nyaata irra guddaa in caala, dhagnis uffata irra guddaa in caala.
Qurruu ilaalaa, hin facaasan, hin haamanis; gombisaa hin qaban, gumbiis, garuu Waaqayyo isaan in soora; isin immoo allaattii irra guddaa in caaltu.
Isin keessaa namni tokko hammam yaadda'u illee, bara jireenya isaatiitti yeroo gabaabaa  kan dabalachuu danda'u jiraa ree?
Egaa waan xinnoo akkasii iyyuu godhachuu erga hin dandeenyee, isa kaaniif maaliif yaaddoftu ree?
Daraaronni bakkee attamitti akka biqilanii guddatan ilaalaa! Hin soqan hin fo'anis; haa ta'u iyyuu malee, Solomoon mootichi inni ulfina guddaa qaba ture illee, isaan keessaa hamma isa tokkoo akka hin uffatin isinittan hima.
Egaa Waaqayyo biqiltuu har'a bakkeetti argamee, bor ibiddatti nam'utti akkana bareechee itti uffisa erga ta'ee, isinitti immoo hammam caalchisee haa uffisu ree! Isin warra amantiin itti hir'atee dha malee.
Isinoo, yaada keessan waan nyaattanii fi waan dhugdan barbaaduutti hin hidhinaa! Yaaddoodhaanis hin dhiphatinaa!
Warri biyya lafaa irraa Waaqayyoon hin beekne hundinuu, yaada isaanii isaan kanatti hidhanii jiru; soora kana argachuun akka isin barbaachisu abbaan keessan in beeka.
Duraan dursitanii yaada keessan mootummaa isaa barbaaduutti hidhaa! Kana malees kan barbaachisu hundinuu immoo isiniif in kennama" jedhe.

Yesus itti dabalee, "Isin yaa warra karra xinnayyoo nana! Kana keessaa hin sodaatinaa; abbaan keessan mootummaa isaa isiniif kennuu jaallateera.
Qabeenya keessan gurguraa, warra dhabaniifis gargaarsa kennaa! Korojoo hin moofofne, badhaadhummaa dhuma hin qabnes waaqa irratti iddoo hattuun hin hannetti, biliinis hin balleessinetti walitti qabadhaa!
Garaan keessan lafa badhaadhummaan keessan jirutti hidhama" jedhe.

Itti fufees, "Mudhiin keessan hidhatamaa, ibsaan keessanis ifaa haa ta'u!
Mana eegduu gooftaan isaanii hamaamota dhaqnaan yommuu dhufu akkuma inni balbala rukuteen isaaf banuudhaaf qophaa'anii, isa eegan fakkaadhaa!
Hojjetoonni gooftaan isaanii yommuu dhufu dammaqanii isaan argatu kun, attam gammadu! Dhuguman isinitti hima, gooftaan isaanii wayyaa isaa sassaabbatee, isaan teessisee, ofii isaatii dhaabatee isaan in nyaachisa.
Hamma halkan walakkaatti yookiis hamma iyya indaanqootti turee yoo dhufe iyyuu, dammaqanii warri inni isaan argatu sun attam haa gammadan.
Kanas immoo yaadadhaa, abbaan manaa yeroo hattuun itti dhuftu utuu beekee, qottee akka lixxuuf hin dhiisu ture.
Akkasuma ilmi namaa yeroo isin isa hin eegnetti waan dhufuuf, isinis immoo qophooftanii taa'uutu isin irra jira'" jedhe.

Yommus Phexros, "Yaa gooftaa, fakkeenya kana nu duwwaadhaaf dubbatta moo yookiis hundumaaf” jedhee gaafate.
Gooftaan immoo deebiseefii, "Egaa hojjetaan amanamaanii fi ogeessi gooftaan isaa naa'ota isaa warra kaaniif yeroodhaan nyaata isaan ga'u haa kennuuf, mana isaa irratti hojii adeemsiftuu godhatu, isa kam ree?
Egaa hojjetaan kun gooftaan isaa dhufee akkanuma utuu hojjetuu kan isa argu gammachuu qaba.
Dhuguman isiniin jedha, gooftaan isaa qabeenya isaa hundumaa irratti ajajjuu isa godhata.
Garuu hojjetaan sun yaada isaa keessatti, 'Gooftaan koo dhufuu in tura' jedhee dhiiraa fi dubartii warra isaa wajjin hojjetan reebuu, ofii isaatii immoo nyaachuu, dhuguu, machaa'uus yoo jalqabe,
gooftaan isaa guyyaa inni hin yaadatinii fi yeroo inni itti hin maminitti in dhufa, mataa isaas in tarsaasa; guyyaa isa dhumaattis ga'aa warra hin amaninii in hiraaf.
Hojjetaan waan gooftaan isaa isa irraa barbaadu beeku, akka irraa barbaadame sanatti immoo hin qopheessine yookiis hin hojjenne kun, rukuttaa baay'ee in rukutama.
Waan irraa eeggatamu kan hin beekin garuu, kan isa rukuchiisu yoo hojjete iyyu, rukuttaa xinnoo in rukutama; nama "baay'een itti kenname harkaa baay'eetu barbaadama; nama hadaraa baay'een bira kaa'ame irraa kan caalu in gaafatu" jedhe.

Yesus, "Ani ibidda lafa irra buusuudhaafan dhufe; ibiddichi utuu kanaan dura bobeeffameera ta'ee attamnan hawwan ture.
Cuuphaan ani cuuphamuun ta'u tokko jira, hamma inni raawwatamuttis attaman dhiphadha laata!
Biyya lafaa irratti nagaa buusuudhaaf waanan dhufe isinitti fakkaataa? Waawuu, caalaatti wal diduu malee.
Ammaa jalqabee maatiin mana tokkoo wal didu, shan yoo ta'an sadii warra lamaan didu, warri lamaanis warra sadan didu.
Abbaan ilma dida, ilmis abbaa dida, haati intala diddi intallis haadha diddi, amaatiin haadha-manaa ilmaa diddi, haati-manaa ilmaas amaatii diddi" jedhe.

Yesus ammoo tuuta jaraatti dubbatee, "Karaa lixa biiftuu duumessaa'aa yommuu dhufu, 'Bokkaatu rooba' jettu, in roobas.
Qilleensi gara mirgaa yommuu qilleensa'u immoo 'Buluqatu dhufa' jettu, akkasuma ta'as:
Warra of hin arginee nana, bifa lafaa kan waaqaas ilaaltanii waan ta'u himuu in dandeessu, bara araaraa kana immoo attamitti hubachuu dadhabdan?

"Waan qajeelaan isa kam akka ta'e isinumti maaliif hin faraddan ree?
Fakkenyaaf nami tokko gatii waan si irraa qabuuf abbaa firdii duratti si hadheessuudhaaf yoo ka'e, amma illee karaa irra utuu jirtuu isaa wajjin walii galuudhaaf dhama'i! Kanaa achi gara abbaa firdiitti si harkifata, abbaan firdii eegduu mana hidhaatti si kenna, inni immoo mana hidhaatti si galcha.
Kana booddees gatii sana keessaa saantiimni tokko illee utuu hin hafin hamma baaftutti, matumaa mana hidhaa sana keessaa akka ati hin baane sittan hima" jedhe.



Yeroo sana jarreen tokko gara Yesus dhufanii, waa'ee Galiilota utuu isaan aarsaa dhi'eessanii, Philaaxos isaan ajjeesisee dhiiga isaanii dhiiga qalma isaanii wajjin waliin make itti himan.
Yesus immoo deebisee, "Jarreen Galiilaa kun Galiilota warra kaan hundumaa irra kan caalu cubbamoota waan turaniif dhiphinni akkasii isaan irra ga'e isinitti fakkaataa?
Waawuu, ani isinittan hima, hundumti keessan yoo yaada garaa keessanii geddarachuu dhaabaattan akkuma kanatti in dhumtu.
Yookiis jarreen kudha saddeet bishaan Siilo'am bukkeetti, masaraan dhagaa ol dheeraan jigee isaan fixe sun, saba Yerusaalem jiraatan hundumaa irra caalaa kan yakkan isinitti fakkaataa ree?
Waawuu, ani isinittan hima, hundumti keessan yoo yaada garaa keessanii geddarachuu dhaabaattan, akkuma kanatti in dhumtu" isaaniin jedhe.

Kana irratti Yesus fakkeenya kana isaanitti hime; "Namni tokko muka harbuu maasii isaa keessa dhaabame tokko qaba ture; inni ija irraa barbaaddachuu dhaqee homaa irraa dhab e.
Yommus namicha isa maasii isaa eeguun, 'Ilaa waggoota sadiin muka kana irraa ija barbaaddachuudhaaf dhufe; garuu homaa irraa hin arganne; kanaaf muri, maaliif lafa balleessa?' jedheen.
Namichi sun garuu deebiseefii, 'Yaa gooftaa, mee waggaa kanaaf hamma ani naannoo isaa soqee xaa'oo itti naqutti haa taa'u!
Bara eger tolee yoo ija godhateef ba'eessa; yoo dide garuu in murta' jedheen" jedhe.

Yesus guyyaa Sanbataatti mana sagadaa tokkotti in barsiisa ture.
Kunoos dubartiin hafuura hamaadhaan qabamtee, waggaa kudha saddeet dhukkubsatte tokko achi turte; isheen goophoftee ol qajeeluu hin dandeenye.
Yesus yommuu ishee arge, ofitti ishee waamee, "Dubartii nana, dhukkuba keettii hiikamteetta" jedhe.
Harka isaas ishee irra kaa'e; isheen achumaan ol qajeeltee dhaabattee, Waaqayyoof hooqubaa dhi'eessite.
Angafni mana sagadichaa garuu, Yesus guyyaa Sanbataatti fayyisuu isaa waan jibbeef, jarreen achi turaniin, "Guyyoonni ja'a hojii itti hojjechuun kan namaaf ta'u jiru; guyyoota sanatti kottaatii fayyifamaa malee, guyyaa Sanbataatti miti" jedhe.
Kana booddee gooftichi angafichaan, "Isin of tuultuu nana, isin keessaa guyyaa Sanbataatti saawwa isaa yookiis harree isaa hidhaattii hiikee, bishaanitti kan hin geessine eenyu inni?
Egaa dubartiin kunis, hafuurri hamaan waggaa kudha saddeet ishee hidhee kan ture, intalli Abrahaam, guyyaa Sanbataatti hiikamuun hin ta'uufii ree? jedhe.
Yommuu inni kana dubbate, warri isaan morman hundinuu in yeella'an; namoonni hundinuus waan dinqisiisaa inni hojjete hundumaatti in gammadan.

Yommus Yesus, "Mootummaan Waaqayyoo maal fakkaata? Maalittanis isa fakkeessa?" jedhee gaafate.
"Mootummaan Waaqayyoo ija sanaaficaa namni fuudhee maasii isaa keessa buusee, inni immoo biqilee, guddatee mukas ta'ee, simbirroonni dhufanii damee isaa irratti mann'ee ijaarratan fakkaata" jedhe.
Yesus ammas, "Mootummaa Waaqayyoo maalittan fakkeessa?" jedhee gaafate.
"Mootummaan Waaqayyoo raacitii dubartiin fuutee daakuu quunnaa sadiin maktee, raacitichis hunduma isaa bukeessu fakkaata" jedhe.

Yesus mandarootaa fi gandeen keessa darbe hundumaatti barsiisaa, gara Yerusaalemitti in adeema t ur e.
Namni tokko, "Yaa gooftaa, fayyuuf kan jiran muraasa ta'u moo?" jedhee gaafate.
Yesus garuu hunduma isaaniitiin, "Balbala isa dhiphaadhaan ol galuudhaaf wal dorgomaa, isinittan hima'o, namoonni baay'een kanaan ol galuudhaaf karaa barbaadu, garuu hin danda'an.
Egaa abbaan manaa ka'ee balbalicha erga cufee, isin immoo ala dhaabattanii balbala rukutaa, 'Yaa gooftaa nuuf bani!' jettanii in waamtu; abbaan manichaa immoo, 'Ani isin hin beeku, lafa isin dhuftanis hin hubadhu' jedhee isiniif deebisa .
Achumaanis, 'Sii wajjin nyaanneerra dhugneerras, karaa irrattis nu barsiifteetta' jettanii in falmattu.
Inni garuu, 'Ani isin hin beeku, lafa isin dhuftanis ani hin hubadhu; argaa koo duraa adeemaa isin hamaa kan gootan hundinuu' isiniin jedha.
Abrahaamii fi Yisihaqin Yaaqoobin, raajota hundumaas mootummaa Waaqayyoo keessatti akka fudhataman, ofii keessanii immoo alatti akka darbatamtan yommuu argitan, achitti boo'ichaa fi ilkaan qaruutu isin irra ga'a.
Namoonni ba'a-biiftuutii fi Iixa-biiftuutii, gara bitaatii fi gara mirgaatii mootummaa Waaqayyoo keessatti, maaddiitti dhi'aachuudhaaf in dhufu .
Egaa warra hundumaa booddee jiran keessaa warra duraa kan ta'an jiru, warra dura jiran keessaas warra hundumaa booddee kan ta'an jiru" jedhe.

Yeroodhuma sana warra Fariisota keessaa namoonni tokko gara Yesus dhufanii, "Herodis waan si ajjeesuu barbaaduuf asii adeemi, iddoo biraas dhaqi!" ittiin jedhan.
Inni immoo, "Dhaqaatii haxxee sanaan, 'Kunoo, ani har'aa fi bor hafuurota hamoota nan baasa, kan dhukkubsatanis nan fayyisa, guyyaa sadaffaattis hojii koo nan raawwadha.
Haa ta'u iyyuu malee, har'aa fi bor iftaanis adeemsa koo ittan fufa, raajiin Yerusaalem keessatti du'uun in ta'aafio' jedhaa!" isaaniin jedhe.

Yesus itti fufees, "Yaa Yèrusaalem, yaa Yerusaalem, ati raajota kan ajjeeftu, sitti kan ergamanis dhagaadhaan kan rukuttu, si'a meeqan indaanqoon cuucota ishee qoochoo ishee jalatti akkuma walitti qabattutti, ijoollee kee walitti qabuu barbaade; atii fi ijoolleen kee garuu hin barbaanne.
Ilaa, manni keessan onee in hafa; isinittan hima hamma guyyaa, 'Maqaa Waaqayyootiin kan dhufu galateeffamaa dha' itti jettanitti ana hin argitan" ittiin jedhe.



Sanbata tokkotti immoo Yesus, angafoota warra Fariisotaa keessaa mana isa tokkoo nyaataaf dhaqe; warri achi jiran immoo isa in gaadu turan,
Kunoo, namni dhukkuba dhagna bobbokoksuun rakkatu tokko, fuula isaa dura ture.
Yommus Yesus, "Guyyaa Sanbataatti fayyisuun seera moo, seera miti?" jedhee barsiisota seeraatii fi Fariisota gaafate.
Isaan garuu calluma jedhan. Inni immoo namicha dhukkubsataa sana harkaan qabee fayyisees, isa galches.
Kana booddee Yesus gara isaaniitti garagalee, "Isin keessaa mucaan isaa yookiis horiin isaa boolla bishaanii keessa yoo duraa bu'e; guyyaa Sanbataatti iyyuu achumaan kan hin baafne jiraa ree?" jedheen,
Isaan garuu kana irrattis deebii kenuufii hin dandeenye.

Yesus iddoo ulfinaa fo'achuu isaanii yommuu hubate, fakkeenya tokkoon keessummoota warra waamamanitti dubbate.
"Mana cidhaatti yommuu waamamtu, iddoo ol aanu ofii keetii fo'attee hin taa'in; inni si waame sun nama si irra caalu waameera ta'a,
Inni siin, namichas waame sun dhufee, 'Iddoo kana nama kanaaf gad dhiisi' yoo siin jedhe, qaana'aa iddicha namichaaf dhiiftee, iddoo hundumaa irra gad aanu dhaqxee in teessa.
Ati garuu yommuu waamamtu, dhaqiitii iddoo hundumaa irra gad aanu taa'i, inni si waames dhufee, 'Fira ko, as iddoo kana ol kottu' siin haa jedhuuf. Yommus namoota sii wajjin maaddiitti taa'an hundumaa duratti ulfina in argatta.
Ol kan of qabu hundinuu gad in deebifama, gad kan of deebisus hundinuu ol in qabama" jedhe.
Yesus namicha nyaataaf isa waameenis immoo, "Irbaata yookiis cidha yommuu godhattu, fira kee yookiis obboloota kee yookiis aantii kee yookiis sooressota ollaa keetii hin waamin, isaanis immoo darabee isaanii si waamanii, gatii akka siif hin deebifnetti.
Ati garuu waamicha yommuu godhattu, warra waan nyaatan hin qabne, warra bu'aan dhagna isaanii hir'ate, warra naafatan, warra jaaman waami!
Ayyaana in argatta, isaan waan siif deebisan hin qaban; Waaqayyo garuu du'aa ka'uu warra qajeeltotaatti siif in deebisa" jedhe.

Warra isaa wajjin maaddiitti taa'an keessaa tokko, kana yommuu dhaga'e Yesusiin, "Maaddii mootummaa Waaqayyootti kan dhi'aatu ayyaantuu dha" jedhe.
Yesus garuu, "Namni tokko cidha guddaa isaa godhatee, namoota baay'ees waame.
Yeroon nyaataa yommuu ga'e, 'Amma kottaa hundinuu qophaa'eera' jedhee warra waamaman haa yaadachiisuuf hojjetaa isaa itti erge.
Warri waamaman garuu hundumti isaanii, 'Akka itti dhufnu hin qabnu' jedhanii hojjetichatti dhimma garaa garaa himachuu jalqaban. Inni duraa, 'Lafa biteen jira, dhaqee lafa kana ilaaluun anaaf ta'a, dhimman dhufuu dadhabeef itti anaaf himi!' jedheen.
Inni lammaffaanis, 'Qotiyyoo cimdii shan biteen jira, in qotuu fi hin qotanii isaanii ilaaluudhaaf kunoo, karaa irran jira, dhimman dhufuu dadhabeef itti anaaf himi!' jedheen.
Inni kaanis 'Dhi'oon niitii fuudhe, kanaafis qaqqabee hin dhufu' jedheen.
Hojjetichi galee kana gooftaa isaatti hime. Kana irratti abbaan cidhichaa aaree hojjetaa isaatiin,. Ariifadhuu gara karaa gurguddaatii fi karaa qaxxaamuraa mandara keessaa dhaqiitii warra waan nyaatan hin qabneef, warra bu'aan dhagna isaanii hir'ate, warra jaaman, warra naafatanis ol galchi!' jedheen.
Yommus hojjetichi 'Yaa gooftaa, akka ati abboomtetti raawwatameera, garuu amma iyyuu iddoon jira!' jedheen.
Gooftichi immoo hojjetichaan, 'Gara karaa gurguddaa biyya keessaatti, kelloota duubattis ba'iitii, manni koo hamma guututti ol haa galaniif nuffisiisi!' jedhe.
Ani isinittan hima'o, jarreen dura waamamanii didan sana keessaa tokko illee maaddii koo irraa waa afaaniin hin qaban!" jedheen.

Ammoo namoonni lakkoobsa hin qabne isaa wajjin utuu adeemanii, Yesus gara isaaniitti garagalee,
"Namni gara koo dhufu, abbaa isaatiifi haadha isaa, haadha manaa isaatii fi ijoollee isaa, obboloota isaatii fi obboleettota isaa, ofii isaas ana caalaatti kan jaallatu bartuu koo ta'uu hin danda'u.
Fannoo isaa anaaf jedhee baatee na duukaa kan hin buune, bartuu koo ta'uu hin danda'u.
"Isin keessaa namni mana dhagaa ijaaruu barbaadu, duraan dursee horii ittiin mana kana ijaaree raawwatu qaba yoo ta'eef, taa'ee kan hin shallagne eenyu?
Kanaa achi hundee isaa kaa'ee ijaarsa manichaa yoo raawwachuu dadhabe, kan kana argan hundinuu itti in ga'isu;
'Ilaa namni kun ijaaruu jalqabe garuu duuchuu dadhabe' jedhuun.
Yookiis mootii kam mootii kan biraa wajjin kan walitti duulu, isa loltuu kuma digdamaan itti dhufu kanas loltuu kuma kudhaniin ittiin qabuu danda'a yoo ta'eef, duraan dursee taa'ee kan hin mari'anne?
Hin danda'u yoo ta'e garuu, mootichi isa loluudhaaf ka'e sun fagoo utuu jiruu namoota isaa itti ergee nagaa buusuudhaaf in kadhata.
Akkuma kanattis eenyu illee isin keessaa qabeenya isaa hundumaa kan gad hin dhiifne bartuu koo ta'uu hin danda'u" jedhe.

Itti fufees, "Soogiddi waan ba'eessa, soogiddi garuu miyaa yoo of keessaa dhabe, maaliin deebi'ee miyeeffama ree?
Lafa coomsuudhaaf xaa'ootti dabaluudhaafis waa'ee hin baasu, bakkeetti in gatama malee; gurra ittiin dhaga'u kan qabu haa dhaggeeffatu!" jedhe.



Al tokko warri qaraxa fuudhanii fi warri akka seeraatti hin jiraanne hundinuu dubbii isaa dhaga'uudhaaf, gara isaatti dhi'aatan.
Fariisonnii fi barsiisonni seeraa garuu, "Namichi kun cubbamoota in simata isaanii wajjinis in nyaata" jedhanii Yesus irratti guunguman.
Kana irratti Yesus fakkeenya kana isaanitti hime;
"Isin keessaa hoolaa dhibba kan qabu, dhibba sana keessaa hoolaan tokko yoo duraa bade, inni sagaltamii salganuu moggaatti dhiisee, ishee badde sana hamma argatutti barbaaduudhaaf kan hin dhaqne nama attamiiti ree?
Yommuu argatus gammadee gurmuu isaa irratti in baata.
Erga manatti galees firoota isaatii fi olloota isaa waamee, 'Hoolaa koo ishee na duraa badde waanan argadheef anaaf gammadaa! 'in jedhaan.
Akkuma kanatti warri waaqa irraa qajeeltota sagaltamii salgan warra yaada garaa isaanii geddarachuun isaan hin barbaachifne irra caalaa, cubbamaa yaada garaa isaa geddaratee gara Waaqayyootti deebi'u tokkotti akka gammadan isinittan hima" jedhe.

Itti dabalee immoo, "Dubartiin tokko meetii kudhan qabdi; kurnan sana keessaa tokko yoo bade, ibsaa ibsitee mana ishee hartee, hamma argattutti dhimmitee in barbaaddi mitii ree?
Yommuu argattus firoota isheetii fi olloota ishee waamtee, 'Meetii koo isa na duraa bade waanan argadheef anaaf gammadaa!' in jettiin.
Akkuma kanatti cubbamaan tokko yaada garaa isaa geddaratee, gara Waaqayyootti yommuu deei'u, ergamoonni Waaqayyoo akka itti gammadan isinittan hima" jedhe.

Gaaf tokko immoo Yesus "Namni tokko ilmaan lama qaba ture.
Inni quxisuun abbaa isaatiin, 'Yaa abbaa ko qabeenya kee keessaa kan na ga'u hirmaata koo naa kenni!' jennaan abbaan isaanii waan qabu hundumaa ilmaan isaa lamaaniif hire,
Guyyaa baay'ee utuu hin turin ilmi namichaa inni quxisuun, kan isa ga'e hundumaa calleeffatee, mana abbaa isaatii ba'ee biyya fagoo dhaqe; achitti akka malee jiraachuu isaatiin horii isaa hundumaa akkasumaan bittimse.
Yeroo inni waan qabu hundumaa fixetti, beelli jabaan isaa biyya sanatti bu'e, kanaafis baay'ee rakkate.
Warra biyyasii keessaa gara isa tokkoo dhaqee itti of gate; namichis waan godhu dhabnaan, booyyee haa tiksuuf lafa darabaa isaatiitti isa erge.
Baay'ina beela isaa irraa kan ka'es qola booyyeen nyaatuun illee garaa isaa guuttachuu in kajeela ture, garuu isuma iyyuu argachuu hin dandeenye.
"Yommus gurbichi yaada isaa naanneefatee, 'Hojjetoonni guyyaa abbaa kootiif hojjetanii buddeenni isaan irraa hafu nama meeqa? Ani garuu asitti beelaanan badduu ba'a.
Ka'ee gara abbaa koo dhaqeetan, "Yaa abbaa ko, Waaqayyoon, sis yakkeera;
si'achis ilma kee jedhamuun anaaf hin ta'u, hojjetoota kee keessaa akka isa tokkoo na godhadhu'" jedhaan.
Ka'ees gara abbaa isaa dhaquudhaaf karaa irra bu'e; amma illees fagoodhaa utuu inni dhufuutti jiruu, abbaan isaa fuulleetti isa argee garaan isaa mooga'e; itti fiigees ilma isaatti marmee dhungates.
Ilmi isaa garuu, 'Yaa abbaa ko, ani Waaqayyoon, sis yakkeera, si'achis ilma kee jedhamuun anaaf hin ta'u' jedheen.
Abbaan isaa garuu ergamtuu isaatiin, 'Dafaatii uffata isa keessaa caalu fidaatii itti uffisaa, amartii warqees quba isaatti kaa'aa, kophees miilla isaatti kaa'aa.
Tuntunicha isa coomaa sana fidaatii qalaa, in nyaanna in gammannas.
Ilmi koo kun du'eedhuma ture deebi'ee jiraate, badee ture in argames jedhe; hundumtinuus itti gammadan.
"Ilmi namichaa inni angafni lafa qotiisaa turee, deebi'ee manatti yommuu dhi'aate sagalee weedduutii fi kan sirbaa dhaga'e.
Yommus ijoollota keessaa isa tokko ofitti waamee, 'Maaltu argame?' jedhee, gaafate.
Gurbichi immoo deebisee, 'Obboleessa keetu deebi'ee gale; kanaafis nagaadhaa fi fayyaatti waan isa argateef, abbaan kee tuntunoo isa coomaa qalchiise' jedheen.
Kana irratti ilmi inni angafni aaree manatti galuu dide; abbaan isaa yommus gad itti ba'ee, ol haa galuufis guddisee isa kadhate.
Inni garuu deebisee abbaa isaatiin, 'Ilaa, ani waggoota kana hundumaa akka garbichaatti siif hojjechuuttan jira; takkaas abboommii kee didee hin beeku, ati immoo ilmoo reetii tokko illee hiriyoota koo wajjin akkan itti gammaduuf takkaa anaaf laattee hin beektu.
Amma garuu ilmi kee inni qabeenya kee hundumaa gaalamootaa wajjin fixe kun, deebi'ee dhufnaan tuntunoo coomaa isaa qalteefii?' jedhe.
Abbaan isaa immoo, 'Yaa ilma ko, ati yeroo hundumaa anaa wajjin as jirta, wanti ani qabu hundinuus kan keeti.
Amma garuu obboleessi kee kun du'ee kan ture deebi'ee waan jiraateef, badees kan ture waan argameef cidha godhachuunii fi gammaduun nuuf in ta'a' jedhee deebiseef" jedhe.

Yesus bartoota isaatiin immoo, "Namni sooressi tokko, qabeenya mana isaa hundumaa irratti kan gaafatamuuf, hojii adeemsiftuu qaba ture; al tokko hojii adeemsiftuun isaa kun qabeenya isaa akka duraa bittimsaa jiru, namichatti in himame.
Yommus namichi ofitti isa waamsisee, 'Waa'ee keef kanan dhaga'u kun maal inni? Caaffata hojii adeemsisuu keetii, anaaf dhi'eessi! Si'achi itti fuftee hojii koo adeemsisuu hin dandeessu' ittiin jedhe.
Yommus hojii adeemsiftuun sun garaa isaatti yaadee, 'Gooftaan koo hojii adeemsisuu kana keessaa yommuu na baasu, maal gochuudhaafan jira? Soqaa hin danda'u, kadhachuuf immoo nan yeella'a' jedhee of gaafate.
'Yommuu ani hojii kana keessaa ba'u namoonni akka ofitti na fudhataniif, amma waanan godhu beekeera' jedhe;
Warra gooftaan isaa gatii irraa qabu hundumaa tokko tokkoon ofitti waamee, isa duraatiin, 'Gatiin gooftaa koo maaltu si irra jira?' jennaan,
namichi immoo, 'Dhadhaa ejersaa huuroo dhibba' jedhee deebise. Hojii adeemsiftuunis namichaan, 'Ho'u fiirmaa gatii si irra jiruu, taa'ii dafiitii shantama jedhii caafi.
Nama kan biraa tokkoon immoo, 'Gatii hammamiitu si irra jira?" jennaan, innis,'Qamadii guuboo dhibba' jedhe. Isa kanaanis, 'Ho'u fiirmaa gatii si irra jiruu, saddeettama jedhii caafi!' ittiin jedhe.
"Gooftichis hojii adeemsiftuu hin amanamne kana miliquu isaatiif in jaje; ijoolleen biyya lafa kanaa ijoollee ifaa irra kan caalu akka itti miliqanii walii wajjin jiraatan beeku.
Ani isinittan hima, qabeenyichi yommuu gatii dhabu mana bara baraatti akka simatamtaniif qabeenya biyya lafa irraa isa hin amansiifne kanaan firoota baafadhaa!" jedhe.

Yesus itti fufee, "Waan baay'ee xinnoo irratti' amanamaa kan ta'e, waan guddaa irrattis amanamaa in ta'a; waan baay'ee xinnoo irratti amanamaa kan hin ta'in waan guddaa irrattis immoo amanamaa hin ta'u.
Isin qabeenya biyya lafa irraa isa sobaa irratti kan hin amanamin, qabeenya isa dhugaa immoo eenyutu amanee isinitti kenna ree?
Qabeenya biyya lafaa isa kan keessan hin ta'initti erga amanamuu dhaabaattanii, kan keessan isa ta'uuf jedhu eenyutu isiniif kenna ree?
Garbichi tokko gooftota lamaaf abboomamuu hin danda'u; isa tokko jibbee, isa kaan jaallachuu, isa tokkoof of kennee isa kaan tuffachuu dha malee. Isinis akkasuma Waaqayyoo fi horiidhaaf hojjechuu hin dandeessan" jedhe.

Fariisonni warri horii jaallatan kana hundumaa dhaga'anii, Yesusitti ga'isan.
Inni garuu deebisee, "Isin namoota biratti qajeelota jedhamuu barbaaddu,Waaqayyo garuu garaa keessan keessa beeka, waan nama duratti ol fuudhame Waaqayyo duratti ciigga'amaa dha.
Seerrii fi raajonni hamma bara Yohannis cuuphaatti turan, 'ergasii immoo wangeela mootummaa Waaqayyootu lallabama, 'namni hundinuus dhiibbatee itti galuudhaaf yaalaa jira.
Garuu seerichi kan ittiin caafame keessaa gar tokkoon fidalaa illee hir'achuu irra, waaqnii fi lafti ija duraa baduutu salphata.
"Namni haadha manaa isaa hiikee kan biraa fuudhu hundinuu in ejja, dubartii abbaa manaa isheettii gargar baate kan fuudhus in ejja" jedhe.

Amma immoo, "Al tokko namichi sooressi tokko ture; innis uffata irraa fi jalaan dhagnatti toluu fi ijatti miidhagu gatiin isaa baay'ee kan guddate gegeddaruudhaan guyyuma guyyaatti qannootti jiraata ture.
Deegaan Alaazaar jedhamu, namummaan isaa guutummaatti madaa'e tokko immoo balbala kellaa isaa dura kaa'amee ture.
Inni achi ciisee hurraa maaddii sooressichaa irraa harca'ee gatamu illee nyaachuudhaaf in kajeela ture; saroonni immoo dhufanii madaa isaa in arraabu turan.
Gaaf tokko namichi deegaan sun du'ee, ergamoota Waaqayyootiin gara bukkee Abrahaamitti geeffame; sooressichis immoo du'ee awwaalames.
Qilillee keessaas dhiphachaa utuma jiruu ol ilaalee, Abrahaamin fagootti, Alaazaarinis bukkee isaatti arge.
Achumaanis, 'Yaa abbaa ko Abrahaam, naa oo'i; fiixee quba isaa bishaan cuuphee, arraba koo anaaf haa qabbaneessuufis Alaazaarin as anaaf ergi. Anoo ibidda kana keessatti dhiphachaan jira' jedhee waammate.
Abrahaam garuu, 'Yaa ilma ko, bara jireenya keetti carraa gaggaarii akka argatte yaadadhu; yommus Alaazaar immoo carraa gaggadhee argachaa ture. Amma garuu inni bal'inatti jira, ati immoo dhiphinatti jirta.
Kana hundumaa irratti immoo as gama keenyaa gara keessanitti darbuu warri barbaadan, akka hin dandeenyetti, achiis gara keenyatti akka hin ceenetti, bowwaa guddaan isaa nu gidduu jira' ittiin jedhe.
"Inni immoo deebisee, 'Egaa immoo yaa abbaa ko, mana abbaa kootti akka isa ergitu sin kadhadha.
Anoo obboloota shan qaba, isaanis as iddoo dhiphinaa kana akka hin dhufneef isaan haa akeekkachiisu' jedhe.
Abrahaam garuu, 'Isaan Museedhaa fi raajota qabu, isaan haa dhaggeeffatan' jedhee deebiseef.
Inni immoo, 'Waawuu, yaa abbaa ko Abrahaam, warra du'an keessaa tokko deebi'ee gara isaanii yoo dhaqe, yaada garaa isaanii geddaratu malee' jedhe.
Abrahaam immoo, 'Museedhaa fi raajota yoo dhaga'uu" dhaabaatan, warra du'an keessaa, tokko deebi'ee ka'u iyyuu dhugaa dha hin jedhan' ittiin jedhe" jedhe.

Yesus yommus bartoota isaatiin, "Gufannaan dhufuu hin oolu; garuu nama gufannaan karaa isaa dhufu sanaaf wayyoo.
Warra xixinnaa kana keessaa tokko gufachiisuu isaatii mannaa, dhagaan daakuu morma isaatti hidhamee galaana keessa utuu buufamee isaaf wayya ture.
Ofii keessanii of eeggadhaa; obboleessi kee yoo si yakke, jabeessi isa gorsi, inni yoo yaada garaa isaa geddarate dhiisiif.
Guyyaattis si'a torba si yakke, si'a torbanuu immoo gara keetti deebi'ee, 'Nan gaabbe anaaf dhiisi!' yoo siin jedhe dhiisuufiitu siif ta'a" jedhe.

Ergamoonni yommus gooftichaan, "Amantii keenya nuuf guddisi!" jedhan.
Gooftichi immoo deebiseefii, "Amantii hamma ija sanaaficaa kan geessu utuu qabaattanii, qilxuu kanaan, 'Buqqa'ii galaana keessa dhaabami!' in jettu; innis isiniif in abboomama" jedheen.

Yesus, "Isin keessaa tokko hojjetaa qotiisa qotu yookiis horii tiksu yoo qabaate, hojjetichi hojiidhaa yommuu galu achumaan, 'As taa'ii nyaata nyaadhu!' in jedhaanii ree?
'Nyaata qopheessii anaaf dhi'eessi, hamma ani nyaadhee dhugutti wayyaa kee marxifadhuu anaaf ergami! Kana booddee atis in nyaatta in dhugda' in jedhaan mitii ree?
Hojjetaa kanas isa itti ajajame waan raawwateef in galateeffataa ree?
Isinis immoo kan itti ajajamtan hundumaa yommuu raawwattan, 'Hojjechuun kan nu irra jiru duwwaa waan hojjenneef, galateeffamuun nuuf hin ta'u' jedhaa!" isaaniin jedhe.

Yesus Yerusaalem utuu dhaquu Samaariyaadhaa fi Galiilaa keessa darbe.
Akkuma inni ganda tokkotti galeen, namoonni kudhan dhukkuba lamxii kan dhukkubsatan itti dhufan. Isaan fagoo dhaabatanii,
sagalee isaanii ol fudhatanii, "Yaa Yesus barsiisaa nu maari!" jedhaniin.
Yesus isaan ilaalee, "Dhaqaa luboota of ilaalchisaa!" jedheen; isaan immoo dhaqaa utuu jiranii in qullaa'an.
Tokko isaan keessaa akka fayye arginaan, sagalee guddaadhaan Waaqayyoof hooqubaa dhi'eessaa, deebi'ee gara Yesusin dhufe.
Miilla Yesus jalatti adda isaatiin lafa dha'ee isa galateeffates; inni nama Samaariyaa ture.
Yesus deebisee, "Namoota kudhantoo qullaa'ee, salganuu meerree ree?
Isa orma kana irraa kan hafe namni Waaqayyoof hooqubaa dhi'eessuudhaaf deebi'e hin argamnee?" jedhe.
Yesus yommus namichaan, "Ka'ii, dhaqi amantiin kee si fayyiseera" jedheen.

Yesus, mootummaan Waaqayyoo yoom akka dhufu warra Fariisotaatiin gaafatamee, deebii isaaniif deebise. "Mootummaan Waaqayyoo milikkitaan himamee hin dhufu.
Homtinuus, 'Ilaa as jira yookiis achi jira' hin jedhu; kunoo, mootummaan Waaqayyoo gidduu keessan jira" jedhe.

Itti fufees bartoota isaatiin, "Yeroon isin itti guyyoota ilma namaa keessaa guyyaa tokko illee arguudhaaf hawwitan in dhufa, hin argitanis.
'Iaa inni achi jira; yookiis inni as jira' isiniin jedhu, isinis immoo hin dhaqinaa duukaas hin fiiginaa !
Balaqqeessi bantii waaqaa gar tokkoo hamma gara kaaniitti balaqqeessa'ee akka ibsu, ilmi namaa guyyaa isaatti akkasuma in ta'a.
Haa ta'u iyyuu malee, kana dura, harka dhaloota si'anaa kanatti baay'ee dhiphachuunii fi raawwatee tuffatamuun isaaf in ta'a.
"Bara Nohitti akkuma ta'ee ture, bara ilma namaattis akkasuma in ta'a.
Namoonni hamma guyyaa Nohi markabatti galetti, bishaan badiisaas dhufee hunduma isaanii balleessetti, nyaachaa, dhugaa, fuudhaa, heerumaas turan.
Bara Looxis akkuma kana ta'ee ture, namoonni nyaachaa, dhugaa, bitaa, gurguraa, biqiltuu dhaabaa, mana ijaaraa turan.
Guyyaa Loox Sodoomii ba'etti garuu, ibiddii fi dhagaan boba'u waaqa irraa isaanitti roobee hunduma isaanii fixe.
Guyyaa itti ilmi namaa mul'atuttis akkasuma in ta'a.
"Guyyaa sanatti namni mana isaa keessaa ba'ee ala yoo jiraate, mi'i isaa immoo mana keessatti yoo duraa hafe isa fudhachuudhaaf manatti ol hin deebi'in; lafa qotiisaa kan jirus garagalee gara booddee isaa hin ilaalii!
Haadha manaa Loox yaadadhaa!
Namni jireenya isaa oolfachuu yoo barbaade, jireenyi isaa duraa hin fudhatama; jireenya isaa kan kennu garuu isa in oolfata.
Ani isinittan hima, halkan sana namoonni lama siree tokko irra in rafu, isaan keessaa inni tokko in fudhatama; inni kaan immoo in dhiifama.
Dubartoonni lama walii wajjin dhagaa tokkotti in daaku, isheen tokko in fudhatamti, isheen kaan immoo in dhiifamti.
Namoonni lama lafa qotiisaatti argamu, inni tokko in fudhatama inni kaan immoo in dhiifama]"jedhe.
Kana irratti bartoonni isaa, "Eessatti, yaa gooftaa?" jedhanii gaafannaan, Inni immoo, "Raqni iddoo" jirutti, gogocoroonni wal ga'u" jedhee isaaniif deebise.

Yeroo hundumaa kadhachuun akka isaaniif ta'u, kadhachuus akka hin dadhabne isaan barsiisuudhaaf, Yesus fakkeenya tokko isaanitti hime.
"Abbaan firdii Waaqayyoon hin sodaanne, namas hin safeeffanne tokko mandara tokko keessa ture.
Mandarichuma sana keessaa immoo haati hiyyeessaa tokko yeroo yerootti deddeebitee, 'Anaa fi isa anatti falmu gidduutti firdii qajeelaa anaaf kenni!' jettee, itti boossi turte.
Inni immoo ishee jalaa didee lafa irra duraa harkise; booddee garuu innumtuu, 'Waaqayyoon yoon sodaachuu dhaabaadhe, namas yoon safeeffachuu dhaabaadhe,
haati hiyyeessaa kun waan na dadhabsiiftuuf firdii kennuufii anaaf wayya, kanaa achi dhuftee ana nuffisiifti' jedhee ofitti dubbate" jedhe.
Gooftaan kana irratti, "Dhaggeeffadhaa, waan abbaan firdii jal'aan kun jedhu!
Waaqayyo immoo warra isaaf fo'amanii, guyyaa fi halkan gara isaatti iyyaniif dhugaa isaanii hin baasufii ree? Yookiis lafa irra duraa harkisaa ree?
Ani isinittan hima, dafee dhugaa in baasaaf; haa ta'u iyyuu malee, ilmi namaa yommuu dhufu amantii lafa irratti argata laataa?" jedhe.

Yesus namoota warra ofii qajeelummaatti jiraanna jedhanii, amanatanii, warra kaan hundumaa immoo tuffatanitti, fakkeenya kana dubbate.
"Jarreen lama kadhachuudhaaf mana qulqullummaatti ol galan; isaan fariisicha tokkoo fi amicha qaraxa fuudhu tokko turan.
Fariisichi fuula dura dhaabatee garaa isaa keessatti, 'Yaa Waaqayyo, akka namoota warra kaanii, warra saamtuu, jal'oota, ejjitoota yookiis akka qaraxxuu kanaa iyyuu waanan hin ta'iniif sin galateefadha.
Torban keessaa guyyaa lama nan sooma; waanan argadhu hundumaa keessaas kudhan keessaa tokko nan baasa' jedhee kadhate.
Inni qaraxa fuudhu sun garuu; achi fagaatee dhaabatee, ija isaan illee gara waaqaatti ol hin ilaalle; qoma isaa rukutachaa, 'Yaa Waaqayyo, ana nama cubbamaatti araarami! in jedhee ture malee.
Egaa isa Farisicha sana irra namichi qaraxa fuudhu kun Waaqayyo duratti qajeelaa ta'ee, gara mana isaatti akka deebi'e, isinittan hima; kan ol of qabu hundinuu gad in deebifama, kan gad of deebisu immoo ol in qabama" jedhe.

Yesus harka isaa akka isaan irra kaa'uuf, namoonni mucooliis immoo gara isaa in fidu turan; bartoonni kana yommuu argan, ifatanii isaan dhowwan.
Yesus garuu mucoolii sana ofitti waamee, "Lakkisaa, mucooliin gara koo haa dhufan, hin dhowwinaa, mootummaan Waaqayyoo warra akkasiitiif ta'awo.
Dhuguman isinitti hima, eenyu illee mootummaa Waaqayyoo akka mucaan simatutti kan hin simanne, itti hin galu" jedhe.

Gurguddoota Yihudootaa keessaa tokko, "Yaa barsiisaa gaarii, jireenya bara baraatti galuudhaaf maal godhu?" jedhee isa gaafate.
Yesus immoo deebiseefii, "Maaliif gaarii naan jetta? Waaqayyo isa tokkicha duwwaa malee, namni gaariin tokko illee hin jiru.
Abboommii isaa beekta, 'Hin ejjin, hin ajjeesin, hin hatin, sobaan nama irratti dhugaa hin ba'in, abbaa kee fi haadha keef ulfina kenni!'" jedhe.
Namichi immoo, "Kana hundumaa ijoollummaa kootii jalqabee raawwadheera" jedhe.
Yesus yommuu kana dhaga'e namichaan, "Amma illee wanti gochuun si hafe tokko jira, waan qabdu hundumaa gurgurii warra deegaadhaafis hiri, waaqa irratti badhaadhummaa in qabaatta; erga hirtee booddee immoo kottuu ana duukaa bu'i!" jedhe.
Namichi garuu yommuu kana dhaga'e, baay'ee sooressa waan tureef, baay'isee gadde.
Yesus gadda namichaa yommuu hubate, "Warra qabeeyyiidhaaf mootummaa Waaqayyootti galuun attam rakkisaa dha.
Sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
Warri kana dhaga'an immoo, "Egaa eenyutu fayyuu danda'a ree?" jennaan,
inni immoo, "Namaaf kan hin danda'amne, Waaqayyoof in danda'ama" jedhee deebiseef.

Phexros yommus, "Kunoo, nuyi qe'ee keenya dhiifnee si duukaa buuneerra" jedhe.
Yesus immoo "Dhuguman isinitti hima, namni hundinuu mana, haadha manaa yookiis obboloota, yookiis abbaa fi haadha, yookiis ijoollee sababii mootummaa Waaqayyoof jedhee dhiise,
bara jireenya isaatti dachaa baay'ee caalchisee in argata; bara dhufutti immoo jireenya bara baraatti in gala" isaaniin jedhe.

Yesus ergasii bartoota kudha lamaan kophaatti fudhatee, "Kunoo gara Yerusaalemitti ol ba'uu keenya, waa'ee ilma namaatiif raajotaan kan caafame hundinuus in raawwatama.
Harka warra saba Waaqayyoo hin ta'initti in kennama, itti in ga'ifama, in arrabsama, ittis in tufama;
isa in reebu, in ajjeesus, inni immoo guyyaa sadaffaatti du'aa in ka'a" isaaniin jedhe.
Isaan garuu iji dubbichaa isaan duraa dhokatee waan tureef, dubbii kana keessaa waan tokko illee hin hubanne, waan jedhames hin qabanne.

Yesus Yerikootti yommuu dhi'aate, namichi jaamaan tokko karaa dura taa'ee, in kadhata ture.
Sagalee namoota danuu karicha irratti dhageenyaanis, maal akka ta'e warra darbuutti jiran gaafate.
Isaan immoo, "Yesus nama Naazireet sanatu asiin darbaa jira" jedhanii itti himan.
Kanaaf inni iyyee, "Yesus, ilma Daawit na maari!" jedheen.
Warri fuula dura adeeman immoo calluma jechisiisuuf isa ifatan; inni garuu ittuma caalchisee iyyee, "ILma Daawit, na maari" jedhe.
Yeroo sanatti Yesus dhaabatee, namicha jaamaa sana gara isaatti akka fidaniif abboome; namichis gara isaattiin dhi'aate.
Yesus immoo, "Maal akkan siif godhu barbaadda?" jedhee isa gaafate; kana irratti inni, "Agartuu koo akka naa deebiftu, gooftaa ko" jedhee deebiseef.
Yesus immoo,"Amantiin kee si fayyiseera'o, agartuun kee siif haa deebi'u" ittiin jedhe.
Achumaanis agartuun isaa deebi'eef; namichis Waaqayyoof hooqubaa dhi'eessaa, Yesus duukaa bu'e. Namoonni sun hundinuus kana yommuu argan Waaqayyoof galata galchan.

Yesus Yerikoo dhufee keessa darbe.
Namni Zakewos jedhamu tokko achi ture; inni angafa warra qaraxxuu badhaadhaas ture.
Zakewos kun Yesus isa kam akka ta'e baruu barbaade; garuu namoonni waan baay'ataniif, hojjaan isaas gabaabaa waan tureef, isa arguu hin dandeenye.
Yesus karaa sana irra akka darbu yommuu beeke, namichi isa arguudhaaf dura fiigee, qilinxoo tokko yaabe.
Yesus iddoo sana yommuu ga'e, ol ilaalee, "Yaa Zakewos, dafii gad bu'i, har'a mana kee ooluun anaaf ta'ao" jedheen.
Zakewosis dafee gad bu'ee, gammachuudhaan Yesusin simate.
Jarri kana arganii, "Keessummummaaf mana nama cubbamaa kanaa dhaqe" jedhanii, hundumti isaanii Yesus irratti guunguman.
Zakewos garuu, ka'ee gooftichaan, "Yaa gooftaa walakkaa qabeenya kootii warra deegaadhaaf nan kenna, kana malees eenyu irraa illee waan tokko giddisiisee fudhadheera yoon ta'eef, dachaa afur nan baasaaf' jedheen.
Yesus deebiseefii, "Har'a fayyinni maatii kanaaf ta'eera; namni kunis immoo ilma Abrahaami'o.
Ilmi namaa isa bade barbaaduudhaaf fayyisuudhaafis dhufeera" jedhe.

Namoonni dubbii isaa utuu dhaggeeffachaa jiranii, Yerusaalemitti waan dhi'aateef, jarris mootummaan Waaqayyoo yommusuma kan mul'atu waan isaanitti fakkaateef, Yesus dabalee fakkeenya kana isaanitti hime.
"Abbaan qoroo tokko mootummaa fudhatee deebi'uudhaaf, biyya fagoo dhaqe.
Garboota isaa keessaa namoota kudhan ofitti waamee, adda addaan warqee waqeeta tokko tokko itti kennee, 'Hamma ani deebi'utti ittiin bitaa gurguraa' jedhe.
Namoonni biyya isaatii garuu isa jibbanii, 'Namni kun nu irratti akka mo'u hin barbaannu' jedhanii akka himaniif, jaarsolii booddee isaatii duukaa errgan.
Abbaan qoroo sunis mootummaa fudhatee erga deebi'ee booddee, horii isa isaan bira jiru kanaan hammam akka ittiin buufatan beekuudhaaf, garboota sana waamsise.
Inni duraa, 'Yaa gooftaa, warqee ati anatti kenniteen warqee waqeeta kudhan buufadheera' jedheen.
Mootichi immoo, 'Ba'eessa goote, garbicha gaarii nana, waan baay'ee xinnoo irratti waan amanamteef, ani immoo mandara kudhan akka mootuuf siifan kenna' jedheen.
Inni lammaffaanis dhi'aatee, 'Yaa gooftaa, warqee ati anatti kenniteen, warqee waqeeta shan buufadheera' jedhe.
Isa kanaanis, 'Atis immoo mandaroota shan irratti mo'i!' jedhe.
Inni sadaffaan immoo dhi'aatee, 'Yaa gooftaa, warqeen kee inni ani erbeedhaan maree dhoksee kaa'e kunoo ti;
ati nama jabaa, kan hin kaa'in kan fudhattu, kan hin facaasinis kan galfattu waan taateef si sodaadheen ture' jedhe.
Gooftaan isaa immoo, 'Ati garbicha waa'ee in baafnee nana, dubbiidhuma keetiin sittan farada. Ani nama jabaaa akkan ta'e, kanan hin kaa'in akkan fudhadhu, kanan hin facaasinis akkan galfadhu erga beektee,
warqee koo warra dhalatti fuudhan bira maaliif anaaf hin keenye ree? Silaa'oo deebii kootti horii koo dhala isaa wajjin nan fudhadhan ture' jedheen.
Ergasii namoota achi dhaabataniin, 'Warqicha harkaa fuudhaa, isa waqeeta kudhan qabuuf kennaa!' jedhe.
['Yaa gooftaa innoo amma iyyuu waqeeta kudhan qaba' jedhaniin.]
'Ani isinittan hima, isa fudhatee waa qabu hundumaaf itti dabalamee in kennama, kana kan hin qabne garuu innumti inni qabu iyyuu isa duraa in fudhatama.
Amma garuu diinota koo warra isaan irratti mo'uu koo hin barbaanne kana, as fidaa ija koo duratti isaan gorra'aa!' jedhee abboome." jedhe.

Yesus kana erga dubbatee booddee gara Yerusaalemitti adeemuu isaa itti fufe.
Betfaageedhaa fi Bitaaniyaatti, gaara "Gaara ejersaa" jedhamuttis yommuu dhi'aate, bartoota isaa keessaa lama erge.
"Ganda fuullee keessan jiru sana dhaqaa, akkuma achi galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii as fidaa.
Namni, 'Maaliif hiiktu?' jedhee yoo isin gaafate, 'Gooftaatu dhimma isaa qaba' ittiin jedhaa" jedhe.
Bartoonni ergaman dhaqanii, akkuma Yesus isaanitti hime ta'ee argatan.
Utuu isaan ilmoo harree [yaabbii] sana hiikuutti jiranii, warri horii kanaa, "Maaliif ilmoo harree kana hiiktu?" jedhanii isaan gaafatan.
Isaan immoo, "Gooftaatu dhimma isaa qaba" jedhanii deebisaniif.
Akkasitti harree sana Yesusiif fidan, uffata isaanii irra buusanii Yesusin irra kaa'an.
Yesus yaabbatee utuu adeemuu, namoonni uffata isaanii karaa inni irra darbu irra afan.
Mandara Yerusaalemitti dhi'aachaa, gad bu'a gaara ejersaa yommuu ga'e, tuuti bartootaa hundumti isaanii hojii dinqisiisaa argan hundumaaf gammadanii, sagalee guddaadhaan Waaqayyoof galata dhi'eessuutti ka'an.
"Mootiin ergamee maqaa Waaqayyoo gooftaatiin dhufu, galateeffamaa dha; nagaan waaqa irratti, hooqubaanis ol waaqa gubbaatti" jedhan.
Tuuta jaraa keessaa Fariisonni tokko, "Yaa barsiisaa, bartoota keetti dheekkami!" jedhaniin.
Yesus immoo, "Ani isinittan hima, isaan kun calluma utuu jedhanii, dhagoonni kun in iyyu turan" jedhee deebiseef.

Yesus itti dhi'aatee mandara Yerusaalem yommuu arge, in boo'eef.
"Har'uma illee, ati nagaadhaaf kan siif ta'u utuu beektee, attam gaarii ture; amma garuu wanti kun ija kee duraa dhokatee jira.
Guyyoonni itti diinonni kee dallaa sitti ijaaran, si marsan, karaa hundumaanis si cunqursan, sitti dhufuuf jiru.
Bara Waaqayyo itti si fayyisuu dhufe waan hin beekneef si, ijoollee kee warra masaraa kee keessa jiranis lafatti isin in dabalu, dhagaa wal irra kaa'ame hundumaas wal irratti siif hin dhiisan" jedhe.

Yesus mana qulqullummaatti galee, warra bitanii" gurguraa jiran manicha keessaa baasuutti ka'e.
Isaanitti dheekkamee, "'Manni koo mana kadhataa ti' jedhamee caafameera, isin garuu holqa hattuu isa godhattan" jedhe.

Yesus guyyaa guyyaatti mana qulqullummaa keessatti barsiisaa ture; luboonni warri angafoonnii fi barsiisonni seeraa, maanguddoota jaraa ofitti dabalanii, isa balleessuu barbaadan.
Haa ta'u iyyuu malee, warri kaan hundinuu yaada guutuudhaan dubbii isaa dhaggeeffachuutti waan qabamaniif waa isa gochuudhaaf fucha hin arganne .

Gaaf tokko Yesus mana qulqullummaa keessatti namoota barsiisaa, wangeelas lallabaa utuu jiruu, luboonni warri angafoonnii fi barsiisonni seeraa, maanguddootaa wajjin isa biraan ba'anii,
"Gooftummaa maaliitiin akka kana gootu, yookiis gooftummaa kana eenyu akka siif kenne nutti himi!" ittiin jedhan.
Inni immoo isaanitti deebisee "Anis immoo gaaffii tokkon isin gaafadha;
cuuphaan Yohannis cuuphe Waaqayyo biraa moo, nama biraa abboomame? Natti himaa!" jedhe.
Isaan kana irratti dudubbatanii, "'Waaqayyo biraa yoo jenne, 'Yoos immoo maaliif dubbii isaa hin amanin ree?' nuun jedha.
'Nama biraa, yoo jenne immoo, Yohannis raajii ta'uu isaa amanee waan fudhateef, sabni kun, hundinuu dhagaadhaan nu rukuta" waliin jedhan.
Kanaaf, "Nu'oo eessaa akka abboomame hin beeknu" jedhanii deebisaniif.
Yesus yommus, "Anis gooftummaa maaliitiin akkan kana godhu isinitti hin himu" isaaniin jedhe.

Yesus itti aansee fakkeenya kana namootatti hime; "Namichi tokko muka waynii baay'ee lafa isaa irra dhaabee, namoota hojjetanii eeganiis, isaa wajjin ija isaa irraa hirmaatanitti kennatee biyya tokko dhaqe; achis baay'ee ture.
Yeroon isaa yommuu ga'e, warri waynicha eegan ija isaa irraa itti haa kennaniif, hojjetaa isaa tokko itti erge; isaan garuu hojjetaa sana reebanii harka isaa duwwaa isa gad dhiisan.
Hojjetaa kan biraa immoo itti erginaan, isas reebanii, salphisanii, harka isaa duwwaa isa gad dhiisan.
Isa sadaffaas immoo itti erginaan, isa madeessanii, dallaa waynichaa keessaa daddarbatanii, gad baasan.
"Ergasii abbaan waynichaa 'Maal godhu? Amma immoo ilma koo isa jaallatamaa ittan erga, tarii isa in safeeffatu ta'a' jedhe.
Warri eegduun garuu yommuu isa argan, 'Isa kana abbaa waynichaa kan dhaalu, kottaa dhaalli isaa nuuf akka ta'utti isa in ajjeefnaa!' waliin jedhan.
Akkuma jedhanis dhaabaa waynichaa keessaa diidatti baasanii, isa ajjeesan. Egaa abbaan waynichaa maal isaan godha laata ree?
In dhufa, warra eegduu sanas in fixa, waynicha immoo kan biraatti in kennata" jedhe. Kana dhageenyaanis namoonni, "Waaqayyo kana haa oolchu!" jedhan.
Yesus garuu gara isaanii ilaale; "Egaa immoo 'Dhagichi mana, ijaartuun tuffatan, inni dhagaa mataa golee qajeelchu ta'e' jedhamee kan caafame maal jechuu dha ree?
Dhagaa sana irratti kan kufu hundinuu in caccaba, dhagichi nama irratti yoo kufe garuu, isa in buruqsa" jedhe.
Barsiisonni seeraa fi luboonni warri angafoonni Yesus fakkeenya kana waa'ee isaanii irratti akka dubbate baranii, yommusuma achitti isa qabuu barbaadan; garuu namoota sodaatan.

Kanaafis isaan isa in gaadu turan; waan inni dubbatuun isa qabatanii, gooftummaa isa biyya bulchutti dabarsanii kennuudhaafis, keettoo nama nagaa of fakkeessanii caqasaniif itti kaa'atan.
Isaan yommus, "Yaa barsiisaa, dubbiin ati dubbattuu fi barsiifni ati barsiiftu qajeelaa akka ta'e nuyi beekna; nama utuu wal hin caalchisin karaa Waaqayyoo dhugaatti in barsiifta.
Egaa, mootii warra Roomaatiif gibira baasuun seera moo seera miti?" jedhanii isa gaafatan.
Inni garuu haxxummaa isaanii argee,
"Horii ittiin bittanii gurgurtan tokko anatti argisiisaa; bifa eenyuutu, caaffata eenyuutus horicha irra, jira?" jennaan, isaan immoo, "Kan mooticha warra Roomaa ti" jedhan.
"Yoos immoo mootichaaf, kan fudhachuun isaaf ta'u, Waaqayyoofis kan fudhachuun isaaf ta'u kennaa!" ittiin jedhe.
Isaanis deebii isaatti dinqifatanii calluma jedhan malee, isa inni dubbate kanaan namoota sana duratti isa qabuu hin dandenye.

Kana booddees warra Saduqootaa keessaa jarreen tokko, warri du'aa ka'uun hin jiru jedhan, Yesusin gaaffii gaafachuudhaaf dhufanii,
"Yaa barsiisaa, 'Namni tokko niitii fuudhee dhala utuu hin godhatin yoo du'e, obboleessi isaa niitii sana fuudhee sanyii obboleessa isaatiif haa dhaabu!' jedhee, Museen seera keessatti nuuf caafeera.
Kunoo, obboloonni torba turan; inni angafni niitii fuudhee, dhala utuu hin godhatin du'e.
Inni lammaffaan ishee fuudhee irraa du'e;
inni sadaffaanis ishee fuudhee, akkasumas hamma isa torbaffaatti, hundinuus utuu dhala hin godhatin du'an.
Hundumaa booddee dubartittiin immoo duute.
Egaa torbanuun isaanii niitummaatti ishee fuudhaniiru'otii, guyyaa du'aa ka'uutti isaan keessaa isa kamiif haadha manaa 'ta'uuf jirti ree?" jedhan.
Kanaaf Yesus deebisee, "Ijoolleen namaa bara biyya lafa kanaa irra jiraatanitti, in fuudhu in heerumus;
bara biyya isa dhufuu keessa jiraachuudhaaf, du'aa ka'uudhaafis, warri ayyaana argatan garuu, hin fuudhan, hin heerumanis.
Du'aa erga ka'anii deebi'anii du'uu hin danda'an, ergamoota Waaqayyoo fakkaatanii, warra du'aa ka'an waan ta'aniifis ijoollee Waaqayyoo ta'u malee.
Museen iyyuu waa'ee daggala boba'uu yeroo caafetti, Waaqayyoon 'Gooftaa Abrahaam, gooftaa Yisihaq, gooftaa Yaaqoob' jedhee waameera; kanaanis warri du'an akka du'aa ka'an mul'iseera.
Ammas gooftaan, Waaqayyo warra du'anii miti, Waaqayyo warra jiranii ti malee; isaaf hundinuu jiraatoo dha'o" isaaniin jedhe.
Kana irratti barsiisota seeraa keessaa gar tokko deebisanii, "Yaa barsiisaa, ba'eessa dubbatte" ittiin jedhan.
Ergasii isaan deebi'anii gaaffii tokko illee isa gaafachuudhaaf ija hin jabaanne.

Yesus garuu, "Attamitti namoonni, 'Kristos ilma Daawit' jechuu danda'u?" jedhee isaan gaafate.
"Daawit immoo macaafa faarfannaa keessatti akka jedhu, gooftichi gooftaa kootiin, 'Gara, mirga koo taa'i;
hamma ani diinota kee ejjeta miilIa kee siif godhutti' jedhe.
Egaa Daawit 'Goooftaa koo' jedhee erga isa waamee, attamitti immoo ilma isaa ta'a ree?" jedhe.

Namoonni hundinuu utuu dhaggeeffatanii Yesus bartoota isaatiin,
"Barsiisota seeraa warra wayyaa dhedheeraa uffatanii lafaan haraa naanna'an, gabaa keessattis namoonni gugguufanii akka nagaa isaan gaafatan jaallatan, akkasumas mana sagadaa keessaa taa'umsa ol aanu, lafa cidhaattis iddoo ulfinaa fo'atan irraa of eeggadhaa!
Isaan kun warra fucha eeggatanii bultoo haadha hiyyeessaa duraa fixanii, fakkeessaadhaaf immoo kadhata isaanii dheeressanii dha; egaa isaan kanatti yakka caalaatu itti murama" jedhe.



Yesus achi ilaalee, badhaadhonni kennaa isaanii qodaa buusii keessa utuu buusanii arge.
Haati hiyyeessaa tokkos sibiila diddiimtuu, kan akka saantiima lamaa, qodaa buusii kana keessa buusuu ishee arge.
Kana irratti inni, "Dhuguman isinitti hima, haati hiyyeessaa kun hunduma isaanii caalaa buufteetti.
Isaan kun hundinuu bultoo isaanii irraa hafee kan kaa'atan keessaa qodaa buusii keessa buusan; isheen kun garuu danuu hiyyuma ishee keessaa, har'a ittiin buluudhaaf kan qabdu hundumaa qodicha keessa buufte" jedhe.

Isaan keessaa kaan waa'ee dhagaa mimmiidhagaadhaa fi gati-jabeessaan, kennaa wareegaatiinis miidhagfamuu mana qulqullummaa dubbatan.
Kana irratti Yesus, "Kan isin ilaaltan kun hundinuu dhagaan tokko illee wal irratti utuu hin hafin, yeroon inni itti diigamu in dhufa" isaaniin jedhe.
Isaan immoo; "Yaa barsiisaa kun yoom ta'a? Wanti kun yommuu ta'uudhaaf jedhu immoo milikkinni isaa maali?" jedhanii isa gaafatan.
Yommus Yesus, "Hubadhaa, hin gowwoomfaminaas! Baay'een, 'Ani Kristos, yerichi eeggatames ga'eera' jechaa maqaa kootiin in dhufu. Isin garuu isaan duukaa hin dhaqinaa!
Lolaa fi raafamuu biyyaa yommuu dhageessan hin sodaatinaa! Kan akkasii kun duraan dursee ta'uun irra jira'o; garuu dhumni achumaan hin ta'u" jedhe.
Itti fufees, "Sabni saba irratti, mootummaanis mootummaa irratti in ka'a;
socho'i lafaa gurguddaan beellii fi dha'ichis biyya hundumaatti in ta'a, wanti rom'isiisaanii fi milikkinni gurguddaanis waaqa irraa in mul'ata.
Wanti kun hundinuu utuu hin ta'in dura, isin in qabu, isin in ari'atus; yaa'ii warra mana sagadaatti, mana hidhaattis dabarsanii isin in kennu; anaaf jettanii fuula moototaatti, fuula abboota biyyaattis in geeffamtu.
Kanaanis karaa ittiin dhugaa naa baatan in argattu.
'Maal jennee falmanna' jettanii yaadda'uu akka is in hin barbaachifne garaatti qabadhaa.
Anuu akka ta'utti akka dubbattaniif ogummaa, warri isinitti falman dura dhaabachuu yookiis ittiin mormuu hin dandeenye isiniifan kenna.
Warri isin hore, obboloonni, aantiin keessanii fi firri keessan illee dabarsanii isin in kennu; isin keessaas kaan in ajjeesu.
Hundinuu anaaf jedhanii isin in jibbu.
Garuu rifeensi mataa keessanii tokko illee hin badu.
Egaa rakkina obsuu keessaniin jireenya keessan isa dhugaa in argattu" jedhee isaaniif deebise.

"Yesus itti fufee, "Yerusaalem loltuudhaan marfamuu ishee yommuu argitan garuu, diigamuun ishee akka dhi'aate beekaa.
Yommus Yihudaa kan jiran gara gaarotaatti haa baqatan, mandarattii keessa kan jiranis ba'anii haa adeeman, biyya keessa kan jiranis mandarattiitti ol hin galin.
Guyyoonni kun 'Guyyoota adabaa ti'o', kan caafame hundinuu haa raawwatamuuf.
Garuu guyyoota sanatti dubartoota ulfaa fi warra hoosisaniif wayyoo! Gidiraan jabaan biyyicha irratti, dheekkamsis saba kana irratti in dhufa.
Kaan qara billaatiin in du'u, kaan immoo biyya hundumaatti in booji'amu; Yerusaalemis saba Waaqayyoo warra hin ta'iniin irra in ejjetamti, kunis hamma barri, warra saba Waaqayyoo hin ta'initti kenname raawwatamutti" jedhe.

Itti fufee, "Milikkinnis biiftuutti, ji'atti, urjootatti in ta'a; lafa irratti sabni hundinuu, in muddama, huursaadhaa fi dha'aa galaanaa kan akka isaatii dhaga'amee kan hin beekne irraa kan ka'es, waan godhu in wallaala.
Namoonni naasuudhaaf isa biyya lafaatti dhufu sodaatanii eeggachuu irra kan ka'e in laafu, humnoonni bantii waaqaa keessaa in raafamu.
Yommus ilmi namaa humnaa fi ulfina guddaadhaan duumessa keessa utuu dhufuu in argu.
Kun hundinuu ta'uu yommuu jalqabu, mataa keessan ol qabadhaa, ol ilaalaas, furamuun keessan dhi'aateera" jedhe.

Ergasii Yesus fakkeenya kana isaanitti hime, "Muka harbuu, mukkeetii, hundumaas ilaalaa.
Latuu damee isaanii ilaaltanii, bonni akka dhi'aate in hubattu.
Akkasuma isin immoo kun hundinuu akka ta'u yommuu argitan, mootummaan Waaqayyoo akka dhi'aate beekaa.
Dhuguman isinitti hima, wanti kun hundinuu hamma raawwatamutti dhaloonni si'anaa kun hin dhumu.
Waaqnii fi lafti darbuuf jiru, dubbiin koo garuu gonkumaa hin darbu" jedhe.

Yesus yommus, "Gad-dhiisiitti jiraachuudhaan, machiidhaan, yaaddoo jireenyaatiinis yaada garaa keessanitti ba'aa fiddanii akka kiyyoon bineensa qabutti guyyichi sun dingata akka isin irra hin baanetti of eeggadhaa.
Akkuma kanatti namoota guutummaa biyya lafaa irra jiraatan hundumaa irra in ba'ao.
Yeroo hundumaa dammaqaa, wanta ta'uuf jedhu kana hundumaa jalaa ba'uudhaaf, ilma namaa duras dhaabachuudhaaf humna akka argattaiif kadhadhaa" jedhe.
Yesus guyyaa guyyaa mana qulqullummaa keessatti barsiisee, galgala galgala immoo gara gaara "Gaara ejersaa" jedhameetti ba'ee, achi bula ture.
Namoonni hundinuu ganama obboroodhaan isa bira dhufanii, mana qulqullummaa keessatti dubbii isaa in dhaggeeffatu turan.



Ayyaanni Maxinoo, Faasiikaa jedhamee inni waamamu dhi'aa'tee ture.
Luboonni warri angafoonnii fi barsiisonni seeraa saba sana waan sodaataniif, karaa ittiin Yesusin ajjeesisuun ta'u in barbaadu turan.
Yommus Seexanni, Yihudaa nama biyya Keriyot warra kudha lamaan keessaa tokko isa turetti gale;
yommus inni ba'ee attamitti Yesusin isaanitti dabarsee kennuu akka danda'u luboota warra angafoota, dura-buutuu eegduu mana qulqullummaa wajjinis in mari'ate?
Isaan immoo, gammadanii horii isaaf kennuudhaaf in abdachiisan.
Kana irratti Yihudaan itti wilii galee, yeroo tuuti jaraa bira hin jirretti isaanitti dabarsee isa kennuudhaaf qoofnii in barbaada ture.

Ayyaanni Maxinoo guyyaan itti hoolaan Faasiikaa qalamuun ta'u geenyaan,
Yesus Phexrosii fi Yohannisin ergee, "Dhaqaa, irbaata Faasiikaa akka nyaannuuf nuuf qopheessaa!" jedheen.
Isaan immoo, "Eessatti akka qopheessinu jaallatta?" jedhaniin.
Inni immoo "Yommuu asii dhaqxanii mandarichatti galtan, namni tokko okkotee bishaanii baatee isinitti in dhufa; isinis isa duukaa mana inni itti galu dhaqaa.
Abbaa manichaatiin, 'Manni keessummaa kan ani bartoota koo wajjin keessatti irbaata Faasiikaa nyaadhu eessa? siin jedha barsiisaan' jedhaa.
Namichi yommus mana mana irraa keessaa kutaa bal'aa tokko mi'a manaatiin kan guute isinitti in argisiisa, achitti qopheessaa!" jedheen.
Yeroo sanatti isaan dhaqanii akkuma inni isaanitti himetti argatanii, achitti irbaata Faasiikaa qopheessan.

Yeroon itti irbaata Faasiikaa nyaatan geenyaan, Yesus ergamoota isaa wajjin maaddiitti taa'e.
Inni isaaniin, "Dhiphachuu koo fuul dura irbaata Faasiikaa miilanaa isinii wajjin nyaachuudhaaf garaa koo guutuu hawweera.
Hamma gaafa mootummaa Waaqayyoo keessatti guutummaatti raawwatamutti, ani deebi'ee irbaata Faasiikaa akkan hin nyaanne isinittan hima" jedhe.
Xoofoo fudhatee, Waaqayyoof galata galchee, "Ho'aa, wal harkaa fuudhaa, dhugaa!
Ammaa jalqabee mootummaan Waaqayyoo hamma dhufutti daadhii waynichaattii akka ani hin dhugne isinittan hima" jedhe.
Buddeenas fuudhee, Waaqayyoof galata galchee, cabsee isaaniifis kennee, "Kun dhagna koo ti [isiniif kan kennamu, kanas seenaa kootiif godhadhaa!" jedhe.
Akkasumas irbaata booddee xooficha fudhatee, "Xoofoon kun kakuu isa haaraa dhiiga koo isa isiniif jedhee dhangala'uun dhaabatuu dha].
Garuu kunoo, harki isa dabarsee na kennuu anaa wajjin maaddii irra jira.
Ilmi namaa illee akkuma dur murtoo ta'etti in dhaqa, garuu namicha dabarsee isa kennu sanaaf wayyoo!" jedhe.
Isaan immoo, inni kana gochuudhaaf jiru isaan keessaa eenyu akka ta'e wal gaggaafatan.

Ergasii immoo nu keessaa eenyutu caala jechuu irraa kan ka'e ergamoota isaa gidduutti morkiin ka'ee ture.
Yommus Yesus, "Mootonni warra biyya lafaa gooftummaa isaanii saba isaanii irratti argisiisu; warri gooftummaa irra jiran sun immoo 'Gargaaroo biyyaa' ofiin jechisiisu:
Isin keessatti garuu akkas hin ta'in, isin keessaa inni hundumaa irra caalu akka isa hundumaa irra xinnaatuu haa ta'u malee, inni geggeessus akka isa warra kaaniif hojjetuu.
Isa maaddiitti taa'ee jiru moo, isa ergamutu caalaa guddaa dha ree? Isa maaddiitti dhi'aatee jiru mitii ree? Ani garuu isin gidduutti akka isa ergamuu ti.
Isin qorama koo keessatti warra anaa wajjin turtanii dha.
Abbaan koo mootummaa akka anaaf kaa'e, anis immoo akkasuma isiniif nan kaa'a.
Mootummaa kootti maaddii koo irraa in nyaattu, in dhugdu, teessota irra teessanii gosa Israa'el kudha lamaan keessatti firdii in kennitus" jedhe.

Yesus, "Simoon, Simoon, Seexanni akka namni qamadii gingilchu isin gingilchuudhaaf isin falmeera.
Ani garuu amantiin kee iddoodhaa akka hin badneef siif kadhadheera; ati yeroo itti gara kootti deebitutti, obboloota kee jabeessi!" jedhe.
Inni immoo, "Gooftaa, anoo sii wajjin gara hidhamuu, gara du'uus dhaquudhaaf qophaa'aa dha" jedhe.
Yesus deebisee, "Yaa Phexros, edana indaanqoon utuu hin iyyin na beekuudhuma kee iyyuu si'a sadii akka gantu, sittan hima" jedheen.

Yesus ammoo, "Horii, qalqalloo, kophees utuu hin fudhatin yeroo ani isin erge, waa isinitti hir'ate tureeree?" jennaaniin, isaan immoo, "Homtinuu nutti hin hir'anne" ittiin jedhan.
Inni immoo deebisee, "Amma garuu, horii, qalqalloos kan qabu haa fudhatu; namni waa hin qabne immoo wayyaa isaa gurguree billaa haa bitatu!
Macaafa keessatti, 'Warra seera cabsituutti lakkaa'ame' jedhamee kan caafame kun, anatti raawwatamuun akka ta'u isinittan hima; wanti na ilaalu hundinuu raawwatamuutti jira" jedhe.
Isaan immoo, "Ilaa, gooftaa, billaan lama as jira" jennaan, innis deebisee,"In ga'a" ittiin jedhe.

Yesus mandaricha keessaa ba'ee, akkuma amala isaa gara gaara ejersaa dhaqe; bartoonni isaas isaa wajjin dhaqan.
Iddoo sana yommuu ga'e, "Qoramatti akka hin galleef kadhadhaa!" isaaniin jedhe.
Inni hamma darbannaa dhagaa tokkoo isaanittii fagaatee, jilbeenfatees kadhachaa ture;
"Yaa abbaa, kun akka fedha kee yoo ta'e, xoofoo dhiphinaa ani fudhachuudhaaf jiru kana ana irraa fuudhi; garuu akka ani jaalladhe utuu hin ta'in, akka ati jaallatte haa ta'u!" jedhe.
Yommus ergamaan Waaqayyoo tokko isa jajjabeessuudhaaf waaqa irraa itti mul'ate.
Muddama isaa keessattis ittuma cimsee kadhate; dafqi isaas akka coccopha dhiigaa lafatti gad rooba ture.
Kadhata irraa ka'ee, gara bartoota isaa yommuu dhufe, bartoonni gaddaan waan bututaniif rafanii isa eegan.
Inni immoo, "Attamitti rafuu dandeessu? Ka'aa, qoramatti akka hin galleef kadhadhaa!" ittiin jedhe.

Utuu Yesus kana dubbachaa jiruu kunoo, tuuti jaraa dhufan; bartoota kudha lamaan keessaa tokko Yihudaa kan jedhamu isaan fidee, Yesusin dhungachuudhaaf gara isaatti dhi'aate.
Yesus garuu, "Yihudaa, dhungachuudhaan ilma namaa dabarsitee kennitaa?" jedheen.
Yesusii wajjin kan turanis waan ta'uuf jiru yeroo hubatanitti, "Yaa gooftaa, billaadhaan rukunnuu?" jedhan.
Tokko immoo isaanuma keessaa, garbicha angafa lubootaa rukutee, gurra isaa isa mirgaa irraa kute.
Yesus garuu, "Lakkisaa, wanti akkasii akka hin dabalamne" jedhee gurra namichaa isa cites qaqqabee fayyise.
Kana booddee Yesus luboota warra angafoota, "dura-buutuu eegduu mana qulqullummaa akkasumas maanguddoota warra isa qabuuf ba'aniin, "Akka warra saamtuu qabuudhaaf ba'aniitti billaadhaa fi bokkuudhaan yaatanii?
Guyyaa dhufaa darbaa mana qulqullummaatti, yeroo ani isinii wajjin ture hundumaatti harka keessan anatti hin buufne; amma garuu yeroon isiniif kennameera, aangoon dukkanaas in beekama" jedhe.

Kana booddee Yesusin qabanii, fuudhanii adeeman, gara mana angafa lubootaattis geessan; Phexros immoo irraa fagaatee duukaa in adeema ture.
Yeroo jarreen oobdii keessatti ibidda bobeessanii walii wajjin taa'anitti, Phexrosis isaan gidduu taa'e.
Inni gara ifaatti ba'ee teenyaan, intalli tokko ija itti baaftee, "Namichi kunis isaa wajjin ture" jette.
Inni garuu, "Intalattii nana, anoo isa hin beeku" jedhee gane.
Yeroo xinnoo booddee immoo namni kan biraa tokko isa argee, "Atis immoo isaan keessaa tokko" ittiin jedhe; Phexros garnu, "Ana miti, namicha nana" jedhe.
Akka sa'aatii tokkoo booddees kan biraa tokko immoo cimsee, "Dhuguma namichi kunis isaa wajjin ture, innoo nama Galiilaa ti" jedhe.
Phexros garuu, "Namicha nana, waan ati jettu kun iyyuu anaaf hin galu" jedhe; utuu inni kana dubbachaa jiruus indaanqoon in iyyite.
Gooftaan yommus garagalee Phexrosin ilaale Phexros dubbii gooftaa isa inni "Har'uma utuu indaanqoon hin iyyin si'a sadii na ganta" ittiin jedhee ture yaadatee,
gad ba'ee mararamee in boo'e.

Warri Yesusin qabanii eegaa turanis, isatti ga'isan, isa reebanis.
Akkasumas ija isaa hidhanii, "Eenyutu si rukute? Raajii keetiin nutti himi!" in jedhuun turan.
Kana malees immoo arrabsoo garaa garaa baay'eedhaan isa in arrabsu turan.

Yommuu bari'es maanguddoonni sabaa, luboonni warri angafoonni, barsiisonni seeraas walitti qabamnaan, Yesus yaa'ii isaanii duratti akka dhi'aatu godhan.
Isaanis, "Ati Kristos isa abdachiifame yoo taate nutti himi!" ittiin jedhan. Inni garuu, "Yoo ani isinitti hime iyyuu hin amantan,
yoo ani isin gaafadhes anaaf hin deebiftan;
garuu ilmi namaa ammaa jalqabee, gara mirga Waaqayyoo isa hundumaa danda'uu taa'uuf jira" jedheen.
Hundumti isaanii, "Egaa ati ilma Waaqayyoo ti moo ree?" jedhan; inni immoo, "Isa ta'uu koo isin iyyuu in jettu" jedhe.
Kana irratti isaan, "Nuyi ofii keenyaa afaan isaa irraa dhageenyeerra'o, dhugaa ba'uu kana irra caalu maal barbaachisa?" jedhan.



Kana booddee warri yaa'ii sana keessa jiran hundinuu ka'anii, Yesusin fuula Philaaxositti dhi'eessanii,
"Namni kun saba keenya karaa irraa kaachisuu isaa, mootii warra Roomaatiif gibira baasuun hin ta'u jedhee ittisuu isaa, ani Kristos mootii dha ofiin jechuu isaa qorree bira geenyeerra" jedhanii isa hadheessuutti ka'an.
Yommus Philaaxos, "Sii mootiin Yihudootaa?" jedhee isa gaafate; inni immoo, "Situ akkas jedhe" jedhee deebiseef.
Yeroo sanatti Philaaxos luboota warra angafoota, yaa'ii achi jiruunis, "Ani nama kana irraa yakka tokko illee hin arganne" jedhe.
Isaan garuu itti jabeessanii, "Kun barsiisa isaatiin biyya Yihudaa hundumaatti Galiilaadhaa jalqabee hamma asiitti iyyuu saba keenya raase" jedhan.

Philaaxos kana dhageenyaan nama Galiilaa ta 'uu isaa gaafate.
Yesus biyya Herodis bulchu keessaa ta'uu isaas yommuu hubate, gara Herodisitti isa erge; Herodis immoo yeroo sanatti Yerusaalem ture.
Inni Yesusin argee baay'ee gammade. Waa'ee Yesus waan dhaga'eef, yeroo dheeraadhaaf isa arguudhaaf in hawwa ture; dinqii Yesus hojjetu keessaas waa arguudhaaf abdate.
Kanaaf Herodis gaaffii baay'ee Yesusitti dhi'eesse, inni garuu homaa iyyuu hin deebifneef.
Luboonni warri angafoonni, barsiisonni seeraas achi dhaabatanii, jabeessanii isa hammeessan.
Herodis immoo loltuu isaa wajjin erga isa salphisee itti ga'ises booddee, uffata calaqqisaa itti uffisee Philaaxositti deebisee erge.
Herodisii fi Philaaxos duraan diina walii kan turan, gaafuma sana walitti firooman.

Philaaxos luboota warra angafoota, warra biyya seerratan, jaras walitti waame.
Isaaniin, "Namni kun namoota karaa irraa "kaachise jettanii, qabdanii gara kootti fiddan; kunoo, isinuma durattan isa qoree, waan ittiin isa hammeessitan keessaa yakka tokko illee namicha kana irraa hin arganne.
Herodisis akkasuma yakka waan isa irraa dhabeef deebisee nutti erge; waan firdii du'aatiin isa ga'u tokko illee akka inni hin hojjetin mul'ataa dha.
Kanaafis adabeen gad isa dhiisa" jedhe.
Wagguma, waggaan ayyaana Faasiikaatti warra hidhaman keessaa tokko isaaniif gad dhiisuun isa irra ture.
Namoonni sun hundinuu, "Nama kana balleessiittii Barabbaa gad nuuf dhiisi!" jedhanii itti iyyan.
Barabbaan immoo goolii mandarichatti ta'e keessaa waan qabuuf gumaadhaaf hidhame.
Philaaxos illee Yesusin gad dhiisuu fedhee, ammoo isaanitti dubbate.
Isaan garuu, "Fannisi, isa fannisi!" jedhanii itti iyyan.
Si'a sadaffaa immoo, "Maaliif? Maal balleesse? Firdii du'aatiin kan isa ga'u yakka irraa hin arganne; kanaafis adabeen gad isa dhiisa" isaaniin jedhe.
Isaan garuu akka inni fannifamuuf sagalee guddaadhaan jabeessanii kadhatan; iyyi jaraas harka fudhate.
Philaaxos kanaaf jarreen kan gaafatan akka raawwatamuuf farade.
Namicha isa goolama biyyaatii fi gumaadhaaf hidhamnaan, jarri nuuf gad dhiisi jedhanii kadhatan hiikeefii, Yesusin immoo fedha isaaniitti dabarsee kenne.

Yesusin fannisuuf utuu geessanii, nama biyya Qareenaa isa Simi'oon jedhamu tokko diidaa utuu galuu qabatanii, muka fannichaa baatee Yesus duubaan akka adeemuuf irra kaa'an.
Saba sana keessaa namoonni danuun isa duukaa turan; isaan keessaa dubartoonni immoo qoma isaanii rukutachaa boo'aafii turan.
Yesus garuu gara isaaniitti garagalee, "Yaa intaloota Yerusaalem, ofii keessanii fi ijoollee keessaniif boo'aa malee, anaaf hin boo'inaa!
Kunoo guyyoonni, 'Dhabduun, kan mucaa hin da'in, harmi hin hoosisinis kan ayyaanomanii dha' itti jedhan in dhufu.
Bara sanatti tullootaan, 'Nu irratti jigaa!' gaarotaanis, Nu awwaalaa!' in jedhu.
Egaa muka jiidhaa erga akkas godhanii, muka gogaa immoo attam godhinnu laata ree?" jedhe.
Namoota hamaa godhan lamas immoo ajjeesuudhaaf isaa wajjin geessan.
Iddoo "Lafee mataa" jedhamee waamamu yommuu ga'an, achitti Yesusin fannisan; warra hamaa godhanis, isa tokko mirga isaatti isa kaanis bitaa isaatti fannisan.
Yesus garuu, "Yaa abbaa, waan godhan hin beekani'o isaaniif dhiisi!" jedhe; warri isa fannisan immoo uffata isaa buufata mukaatiin hirmaatan.
Namoonni achi dhaabatanii in ilaalu turan; warri biyya seerratanis itti qoosanii, "Namni kun namoota biraa oolcheera, inni Masiihii isa Waaqayyo fo'ate yoo ta'e, ofii isaa haa oolchu!" jedhan.
Warri loltuus immoo itti ga'isaa, daadhii waynii dhangaggaa'e kennaniifii,
"Yoo dhuguma mooticha Yihudootaa taate, ofii kee oolchi!" jedhaniin.
Caaffanni, "Mootichi Yihudootaa isa kana" jedhu tokko immoo mataa isaa irraan ture.
Warra hamaa godhanii achitti fannifaman lamaan keessaa inni tokko, "Ati Kristos isa abdachiifame mitimoo? Egaa'oo of oolchi, nuunis oolchi!" jedhee isa arrabse.
Inni kaan garuu isa ifatee, "Namana, akkuma isaa firdiidhaan dhiphachaa utuu jirtuu Waaqayyoon illee hin sodaattu moo?
Nuyi qajeeltootti nutti faradamee hojii keenya nyaanne; inni kun garuu homaa hin yakkine" jedheen.
Yesusiin immoo,"Yaa Yesus, mootummaa keetiin yommuu dhuftu na yaadadhu!" jedhe.
Yesus immoo, "Dhuguman sitti hima har'a anaa wajjin jannata keessatti in argamta" jedheen.

Guyyicha keessaa sa'aatii ja'affaa ture; garuu kunoo, biiftuun ifa ishee waan dhabdeef, hamma sa'aatii salgaffaatti dukkanni lafa hundumaa irra ture.
Golgaan mana qulqullummaas qixxee lallaanitti tarsa'e.
Yesus yommus sagalee guddaadhaan iyyee, "Yaa abbaa ko, hafuura koo harka keettan kennadha!" jedhe. Utuu inni kana dubbatuus hafuurri isaa keessaa yaa'e.
Angafni dhibbaa waan ta'e kana yommuu arge, "Namni kun dhuguma nama Waaqayyoo ti" jedhee, Waaqayyoof hooqubaa dhi'eesse.
Namoonni waan ta'u eeguudhaaf walitti qabamanii turan hundinuu kan raawwatame yommuu argan, qoma isaanii rukutachaa gara mana isaaniitti galan.
Michoonni isaa fi dubartoonni Galiilaadhaa Yesusin duukaa bu'an hundinuu halaala dhaabatanii in ilaalu turan.

Biyya Yihudootaa mandara Armaatiyaa keessa namni gaariidhaa fi qajeelaan, Yoseef jedhamu tokko ture.
Inni warra biyya seerratan keessaa tokko; garuu yaada isaaniitii fi hojii isaaniitti utuu walii hin galin, mootummaa Waaqayyoo eeggachaa ture.
Namni kun Philaaxos bira dhaqee reeffa Yesus kadhate.
Isas fannoo irraa gad buusee wayyaa quncee talbaa irraa dha'ameen kafanee, awwaala garaa dhagaa keessatti tolfamee, takkaa namni itti hin awwaalamin keessa kaa'e.
Guyyaa sanattis Sanbanni itti lixuuf waan tureef, namoonni in qophaa'u turan.
Dubartoonni Galiilaadhaa Yesus duukaa bu'an sun Yoseefii wajjin dhaqanii, iddoo awwaalichaa akkasumas akka itti reeffi isaa kaa'ame hubatan.
Achumaa deebi'anii immoo waan ittiin reeffa isaa sukkuuman urgooftuudhaa fi dibata qopheessan; guyyaa Sanbataatti garuu akka seerri ajajutti in boqotan.



Guyyaa jalqaba torbaniitti, [gaafa Sanbata guddaa] obboroo, dubartoonni sun urgooftuu dibataa isa qopheessanii turan, fudhatanii gara awwaalichaa dhaqan.
Dhagichi awwaalicha ittiin cufanii turanis, garagalfamee argatan.
Awwaalicha keessa yommuu lixan garuu, reeffa gooftaa Yesus hin arganne.
Waa'ee kanaa waan jedhan wallaalanii utuu jiranii, kunoo, dingata namoonni lama wayyaa caccalaqqisaa uffatanii isaan bukkee dhaabatan.
Dubartoonni baay'ee sodaatanii lafa ilaalan; namoonni sun immoo, "Isa jiraataa maaliif warra du'an keessa barbaaddu?
Innoo as hin jiru, ka'eera; Galiilaa utuu jiruu waan inni isinitti himee ture yaadadhaa!
'Ilmi namaa harka warra cubbamootaatti kennamuuf, fannifamuuf, guyyaa sadaffaattis du'aa ka'uuf jira' jedhe" ittiin jedhan.
Yommus isaan dubbii isaa yaadatan.
Iddoo awwaalichaatii yeroo deebi'an immoo, kana hundumaa ergamoota kudha tokkonuutti, warra kaan hundumaattis odeessan.
Warri kana walii wajjin ergamootatti odeessan immoo, Maariyaam Ishee Magdalaa, Yo'anaa, Maariyaam haadha Yaaqoobii fi dubartoota kan biraas turan.
Garuu dubbiin kun kan hundee hin qabne isaanitti fakkaate, kanaafis dubbii isaanii hin amanne.
Haa ta'u iyyuu malee, Phexros ka'ee gara iddoo awwaalichaattt fiigee, gad jedhees awwaalicha keessatti kafana isaa duwwaa arge; kana booddee immoo wanta ta'e kana dinqifachaa gara manaatti deebi'e.

Gaafasuma isaan keessaa namoonni lama gara ganda, mandara Yerusaalem irraa akka kiilo metrii kudha tokkoo yookiis akka adeemsa, sa'aatii lamaa fagaatu, maqaan isaas Emaahus jedhamu tokko in dhaqu turan.
Jarri karaatti waa'ee waan gidduu sana ta'e hundumaa kaasanii, haasa'aa in adeemu turan.
Utuu isaan haasa'aa, irrattis dudubbachaa adeemanii, Yesus ofii isaa isaan bira ga'ee, isaanii wajjinis adeeme.
Iji isaanii garuu, isa akka hin hubanneef ittifamee ture.
Yommus Yesus, "Inni isin walii wajjin haasa'aa adeemtan kun, maali?" jennaan, nyaara guuranii achuma dhaabatan.
Isaan, keessaa inni Qileyophaa jedhamu, tokko deebisee, "Warra Yerusaalem jiraatan keessaa waan gidduu kana mandaricha keessatti ta'e kan hin beekne, 'Si'uma duwwaa dhaa?" jedhe.
Inni, "Waan attamii ti?" isaaniin jennaan, isaan immoo, "Waa'ee Yesus nama Naazireet, isa gochatti dubbiittis Waaqayyoo fi namoota duratti raajii aango-qabeessa ture sana,
akka luboonni warri angafoonni, warri biyya seerratanis duuni itti haa faradamuuf dabarsanii isa kennan, akka isa fannisanis.
Nuyi garuu kan Israa'elin furu isa, jennee abdannee turre; eyyee, kana hundumaa irratti iyyuu immoo kun erga ta'e har'a guyyaa sadaffaa isaa ti.
Kana malees, warra gara keenyaa keessaa dubartoonni ganama obboroo iddoo awwaalichaa dhaqan tokko, akka abjuu nu godhan.
Isaan achii deebi'anii reeffa isaa awwaalicha keessaa akka dhaban, garuu ergamoonni Waaqayyoo itti mul'atanii, 'Yesus jiraataa dha' akka ittiin jedhan nutti himan.
"Warra nuu wajjin turan keessaas kaan gara awwaalichaa dhaqanii, akkuma dubartoonni sun jedhan ta'uu isaa baran, isa garuu hin argine" jedhanii itti himan.
Inni immoo, "Isin gowwoota attamii ti, waan raajonni jedhan hundumaas amanuudhaaf yaadni garaa keessanii attam daagii dha.
Kristos kun kana hundumaa dhiphatee ulfina isaatti akka galu, barbaachisaa hin turre moo ree?' isaaniin jedhe.
Innis macaafa Musee fi macaafota raajotaa hundumaa keessatti iddoo itti waa'ee isaatiif dubbatu hundumaa isaaniif hiike.
Gara ganda jarri lamaan itti adeemaa turanittis dhi'aannaan, Yesus akka waan darbee adeemuu fedheetti aggaame.
Isaan garuu, "Nu birii turi, galgalaa'ee aduunis gad sokkiteetti" jedhanii jabeessanii isa kadhatan; kanaaf isaan bira turuudhaaf duukaa ol gale.
Jaraa wajjin nyaatatti yeroo dhi'aates, buddeenicha fuudhee, eebbisee, cabsees isaaniif kenne.
Yommus iji isaanii ittifamee kan ture gad dhiifame, hubatanis, inni garuu isaan duraa miliqe.
Isaan immoo, "Yeroo inni karaatti nutti dubbachaa, macaafa keessatti kan caafames nuu ibsaa dhufe garaan keenya in raafame, mitii ree?" waliin jedhan.
Yeroodhuma sanattis ka'anii Yerusaalemitti deebi'an; achitti immoo bartoota kudha tokkon, warra isaan biraa wajjin walitti qabaman argan.
Warri walitti qabaman sun, "Gooftichi dhuguma du'aa ka'eera, Simoonittis mul'ateera" in jedhu turan.
Yommus jarreen lamaan waan karaatti ta'e hundumaa, yeroo inni buddeena cabsetti attamitti akka isa baranis odeessan.

Jarreen lamaan kana utuu himaa jiranii Yesus ofii isaa isaan gidduu dhaabatee, "Nagaan isiniif haa ta'u!" isaaniin jedhe.
Isaan garuu ekeraa waan argan itti fakkaatee, na'anii sodaatan.
Inni immoo, "Maaliif yaadaan rakkattan? Mamnis maaliif garaa keessan keessaa ka'a?
Harka koo fi miilla koo ilaalaa, ana mataa koo ti'o; mee qaqqabaa na ilaalaa, ekeraan foonii fi lafee hin qabu, ani garuu akkan qabu in argitu" jedhe.
Yeroo kana jedhettis harka isaa fi miilla isaa isaan argisiise.
Isaan gammaduudhaaf raajeffachuu irraa kan ka'e, amma iyyuu amanuu dadhabnaan, "Waan nyaatamu tokko asii qabduu?" jedheen.
Kana irratti isaan qurxummii waadamaa seeraa tokko kenninaaniif,
inni fudhatee isaan fuul duratti nyaate.
Kana booddees Yesus, "Yommuun isinii wajjin ture waa'ee kootiif seera Musee, macaafa raajotaa fi macaafa faarfannaa keessatti kan caafame hundinuu raawwatamuuf akka jiru, kanani isinitti hime, kunoo, isa kana" isaaniin jedhe.
Ergasii macaafa haa hubataniif sammuu isaanii ibseef.
"Kristosichi dhiphachuuf, guyyaa sadaffaatti; du'aa ka'uuf akka jiru,
yaada garaa geddarachuunii fi dhiifamuun cubbuu maqaa isaatiin Yerusaalemii jalqabee saba lafa irraa hundumaatti akka lallabamuuf jiru, caafameera.
Isinis dubbii kanaaf dhuga-baatuu dha.
Kunoo isa abbaan koo isin abdachiise isiniifnan erga, garuu akka nama uffannaa guutuu uffatuutti waaqa irraa humna hamma argattanitti mandaricha keessa turaa" isaaniin jedhe.

Kana booddee Yesus mandaricha keessaa baasee, hamma Bitaaniyaatti isaan geesse; harka isaa lachuu ol fuudhees isaan eebbise.
Utuma isaan eebbisaa jiruus, isaan irraa gargar ba'ee, gara waaqa keessaatti ol fudhatame.
Isaanis sagadaniifii, gammachuu guddaadhaan gara Yerusaalemitti deebi'an;
gaafa hundumaas mana qulqullummaa keessatti maqaa Waaqayyoo galateeffachaa turan.



Sagalichi jalqaba waan hundumaa dura ture; sagalichi Waaqayyo bira ture; sagalichi ofii isaa Waaqayyo ture.
Inni kun jalqabumaa jalqabee Waaqayyo bira ture.
Wanti hundinuus isumaan ta'e; waan ta'e keessaas isa malee kan ta'e tokko illee hin jiru.
Jireenyi isa keessa ture; jireenyichis ifa namootaa ture.
Sagalichi dukkana keessatti in ibsa, dukkanichi immoo isa bira ga'uu hin danda'u.
Namni Waaqayyo biraa ergame tokko ture, maqaan isaas Yohannis jedhama.
Inni kun dhugaa ba'uudhaaf dhufe; namoonni hundinuu dubbii isaatiin akka amananiif waa'ee ifichaa dhugaa ba'e.
Inni ofii isaa ificha hin turre, waa'ee ifichaa akka dhugaa ba'uuf ergame malee.
Ifichi inni dhugaan, inni gara biyya lafaa dhufe, namoota hundumaaf in ibsa.
Inni biyya lafaa keessa ture; biyyi lafaas isumaan ta'e; biyyi lafaa garuu isa hin beekne.
Gara biyya dhuunfaa isaa dhufe; namoonni isaa garuu isa hin simanne.
Hamma isa simataniif immoo ijoollee Waaqayyoo akka ta'aniif aboo isaaniif kenne; isaanis warra maqaa isaatti amananii dha.
Isaan kun Waaqayyottii dhalatan malee, dhiigattii yookiis fedha fooniittii yookiis fedha dhiiraattii hin dhalanne.
Sagalichis nama foonii ta'ee, nu gidduus buufate. Ulfina isaa isa ayyaanaa fi dhugaadhaan guutes argine; ulfinni isaas isa ilmi tokkichi abbaa isaa irraa argatu ture.
Yohannis waa'ee isaatiif dhugaa in ba'a; sagalee isaa ol fudhatees, “Inni ana booddee dhufu ana irra caala, ana dura ture'o” jedhee waa'ee isaa kanan dubbadhe, kunoo, isa kana" jedhe.
Guutummaa ayyaana isaa keessaa hundumti keenya ayyaana irratti ayyaana fudhanneerra.
Seerri Museedhaan kenname, ayyaannii fi dhugaan garuu Yesus Kristosiin argaman.
Homtinuu takkaa Waaqayyoon hin argine, ilma tokkicha isa abbaa bukkee ture sanatu waa'ee isaa hiikee beeksise malee.

Yeroo Yihudoonni Yerusaalemii lubootaa fi Lewwoota Yohannisitti erganii, "Ati eenyu?" jedhanii isa gaafachiisanitti, Yohannis,
Utuu hin haalin, " Ani Kristos isa abdachiifame miti" jedhee mul'isee dhugaa ba'e.
Warri ergamanis deebisanii, "Amma ati eenyu? Ati Eliyaasii?" jedhanii isa gaafatan. Inni immoo, "Waawuu ani isa miti" jedhe. Isaan, "Ati raajichaa ree?" ittiin jennaan, "Waawuu" jedhee deebise.
Isaanis, "Eenyu ati? Egaa, warra nu erganitti kan deebifnu nutti himi; ati eenyu ofiin jetta?" ittiin jedhan.
Yohannis deebisee, "Isaayaas raajichi akkuma dubbatetti, 'Ani sagalee namaa, isa karaa gooftaan irraa deemu qajeelchaa' jedhee lafa onaa keessaa iyyuu dha" jedhe.
Warri isatti ergaman immoo Fariisota keessaa turan.
Isaan kun itti dabalanii, "Ati Kristos yookiis Eliyaas yookiis raajicha erga hin ta'inii maaliif cuuphxa ree?" jedhanii isa in gaafatan.
Yohannis immoo, "Ani bishaaniinan isin cuupha, inni isin isa hin beekne garuu isin gidduu in dhaabata.
Inni na booddee in dhufa; ani immoo hidhaa kophee isaatii illee hiikuudhaaf nama ta'u miti" jedhee isaaniif deebise.
Wanti kun hundinuu Yordaanos gama, Betaabaraa iddoo Yohannis cuuphaa turetti ta'e.

Borumtaa Yohannis utuu Yesus gara isaa dhufuu argee, "Ilaa hoolicha Waaqayyoo, isa cubbuu biyya lafaa irraa fuudhu.
'Namni ana booddee dhufu ana irra caala, ana dura ture'o' jedhee waa'ee isaa kanan dubbadhe isa kana.
Ani ofii kootii iyyuu isa hin beekne, garuu Israa'elitti akka inni mul'ifamuufan bishaaniin namoota cuuphuu dhufe" jedhe.
Yohannis dhugaa ba'eefii, "Hafuurri qulqulluun akka gugeetti waaqa irraa isa irra bu'ee hafuu isaa argeera.
Ani ofii kootii iyyuu isa hin beekne; garuu inni akka ani bishaaniin cuuphuuf na erge sun, 'Hafuurri qulqulluun isa irra bu'ee hafuu isaa kan argitu, isa inni hafuura qulqulluudhaan cuuphu' jedhee anatti hime.
Ani ofii kootii kana argeera, inni kun ilma Waaqayyoo ta'uu isaas dhugaa ba'eera" jedhe.

Borumtaas immoo Yohannis bartoota isaa keessaa namoota lamaa wajjin in dhaabata ture.
Yohannis utuu Yesus achiin darbuu ilaalee, "Ilaa hoolicha Waaqayyoo" jedhe.
Bartoonni isaa lamaan kana dubbachuu isaa dhaga'anii, Yesus duukaa bu' an.
Yesus garagalee isa duukaa bu'uu isaanii argee, "Maal barbaaddu?" jedhee isaan gaafate. Isaan immoo, "Rabbii, eessa buufatte?" jedhanii deebisaniif; "Rabbii" jechuun "Barsiisaa" jechuu dha.
Yesus immoo, "Kottaatii ilaalaa!" jedhee isaaniif deebise. Bartoonni sunis dhaqanii, iddoo Yesus buufate arganii, guyyaa sana isa bira oolan; yeroon isaa akka sa'aatii kudhanii ture.
Bartoota lamaan dubbii Yohannis dhaga'anii Yesus duukaa bu'an keessaa, inni tokko Indriiyaas obboleessa Simoon Phexros ture.
Indriiyaas, dura obboleessa isaa Simoonin argatee, "Masiihicha arganneerra" jedhee itti hime; "Masiihii" jechuun "Kristos" jechuu dha.
Indriiyaasis Simoonin gara Yesusitti geesse; Yesusi immoo isa ilaalee, "Edaa ati Simoon ilma Yohannis; egaa si'achi 'Keefaas' jedhamtee in waamamta" jedheen. "Keefaas" jechuun afaan Giriikiitti "Phexros" jechuu dha; Phexros jechuun immoo "Dhagaa hin sochoone" jechuu dha.

Borumtaas Yesus Galiilaa dhaquudhaaf ka'ee, Filiphosin argatee, "Na duukaa bu'i!" ittiin jedhe.
Filiphosis akkuma Indriiyaasii fi Phexros, nama mandara Betsayidaa ture.
Filiphos kun Naataanaa'elin argatee, "Isa Museen macaafa seeraa keessatti, raajonnis immoo macaafa isaanii keessatti waa'ee isaa caafan arganneerra; inni namicha Naazireet, Yesus ilma Yoseef" jedheen.
Naataanaa'el yommus, "Naazireet keessaa wanti gaariin ba'uu danda'aa?" jedhee Filiphosin gaafate; Filiphos immoo, "Kottuutii ilaali!" jedhee deebiseef.
Yesus, utuu Naataanaa'el gara isaa dhufuu argee, "Ilaa, nama Israa'el isa dhugaa isa sobni keessa hin jirre" jedhee waa'ee isaa dubbate.
Naataanaa'el, "Eessatti na beekta?" jedhee isa gaafate; Yesus immoo deebisee, "Filiphos utuu si hin waamin muka harbuu jalattan si arge" jedheen.
Kana irratti Naataanaa'el, "Rabbii! Ati ilma Waaqayyoo ti, ati mootii Israa'el! " jedheen.
Yesus ammas deebisee, "Muka harbuu jalattan si arge waanan siin jedheef amantaa? Isaan kana irra kan caalu iyyuu arguuf jirta" jedheen.
Itti dabalees, "Dhuguma, dhuguman isinitti hima, waaqa banamaa, ergamoota Waaqayyoos ilma namaa irra utuu ol ba'anii gad bu'anii arguuf jirtu" jedheen.



Guyyaa sadaffaatti immoo kutaa biyya Galiilaa mandara Qaanaatti cidhi tokko ture; haati Yesus achi turte.
Yesusii fi bartoonni isaas cidhichatti waamamanii turan.
Daadhiin waynii duraa dhumnaan, haati isaa, "Daadhii waynii hin qaban" jettee Yesusitti himte.
Yesus immoo "Haadhoo, maaliif hojii koo keessa lixxa ree? Waa gochuuf yeroon koo amma illee hin geenye" jedhee deebise.
Haati isaa yommus warra achii ergamaniin, "Waanuma inni isinitti himu godhaa!" jetteen.
Warri Yihudootaas seera ittiin ofii isaanii, qodaa isaaniis qulleessan qabu turan; kanaafis gaanii dhagaa ja'a, tokkon tokkon isaa akka liitrii saddeettamaa hamma dhibbaa fi digdamaatti kan fudhatu achi in dhadhaabatu.
Yesus yommus jaraan, "Bishaan gaanota kanatti guutaa!" jedhe; kanaaf isaan hamma afaaniitti guutan.
Kana booddee Yesus, "Buusaatii isa cidhicha geggeessutti geessaa!" isaaniin jedhe; isaan yommus itti geessan.
Namichi bishaan isa daadhii ta'e sana miyeeffatee ilaale. Daadhichi eessaa akka ba'e, warra bishaan guure sanatu beeka malee, namichi hin beeku ture. Yommus dhirsa misirroo ofitti waamee,
"Silaa illee akka amala biyya kanaatti nammni hundinuu daadhii waynii isa gaarii dura kennee, erga keessummoonni quufanii daadhii isa laafaa fida; ati garuu daadhii isa gaarii hamma ammaatti keesse", ittiin jedhe.
Yesus milikkita argisiise hundumaa keessaa isa jalqabaa kana Qaanaa Galiilaatti hojjete, ulfina isaa mul'ise, bartoonni isaas ittumaa isatti amanan.
Kana booddee Yesus haadha isaa, obboloota isaatii fi bartoota isaa wajjin gara mandara Qifirnaahomitti gad bu'e; garuu guyyaa baay'ee achi hin bubbulle.

Ayyaanni faasiikaa warra Yihudootaa geenyaan, Yesus gara Yerusaalemitti ol ba'e.
Mana qulqullummaa keessattis namoota iddoo sana taa'anii sangoota, hoolota, gugees gurguran, warra horii callaa gegeddaranis arge.
Yommus inni quncee irraa qaccee dha'atee, hunduma isaanii hoolota isaanii fi sangoota isaanii wajjin gad isaan oofe; horii warra horii gegeddaranii in bittimse, gabatootas gad garagalche.
Warra gugee gurguraniin immoo, "Kana keessaa gad baafadhaa! Mana abbaa kootiis mana bitaa gurgurtaa hin godhinaa!" jedheen.
Yommus bartoonni isaa, "Hinaaffaan mana keetii na guba" jedhamee isa caafame yaadatan.
Kana irratti Yihudoonni, "Waan ittiin kana gochuu dandeessu mul'isuudhaaf, milikkita maalii nu argisiifta?" jedhanii isa gaafatan.
Yommus Yesus deebisee, "Mana qulqullummaa kana jigsaa! Ani immoo guyyaa sadiitti deebisee isa nan dhaaba" isaaniin jedhe.
Yihudoonni immoo, "Mana qulqullummaa kana ijaaruun isaa waggaa afurtamii ja'a fudhate, ati immoo guyyaa sadii keessatti deebiftee isa dhaabdaa ree?" jedhanii gaafatan.
Yesus garuu waa'ee mana qulqullummaa yommuu dubbate, waa'ee dhagna ofii isaa dubbaachuu isaa ti.
Kanaaf bartoonni isaa, erga inni du'aa ka'ee booddee, waa'ee isa kanaaf dubbachuu isaa yaadatan; waan macaafni jedhe, dubbii Yesus dubbates in amanan .

Yeroo inni ayyaana Faasiikaaf Yerusaalem turetti, namoonni baayyeen milikkita inni godhe arganii isattiin amanan.
Inni garuu namoota hundumaa gaarii godhee waan beekuuf, amanee isaanitti of hin dhiifne.
Inni ofii isaatii garaa namaa keessa kan jiru waan beekuuf, kan biraa dhufee waa'ee nama tokkoo isatti himuu hin barbaachifne.



Fariisota keessa namni Niqoodemos jedhamu tokko ture; inni dura-buutuu Yihudootaa ture.
Inni kun halkaniin gara Yesus dhufee, "Rabbii akka ati barsiisaa taatee Waaqayyo biraa dhufte nuyi beekna; homtinuu yoo Waaqayyo isaa wajjin jiraate malee milikkita ati argisiiftu kana, danda'ee hin argisiisu" ittiin jedhe.
Yesus, "Dhuguma, dhuguman sitti hima, eenyu illee olii yoo dhalachuu dhaabaate, mootummaa Waaqayyoo arguu iyyuu hin danda'u" jedhee deebiseef.
Niqoodemos immoo, "Namni erga qancaree attamitti dhalachuu danda'a? Gadameessa haadha isaatti lammaffaa galee, dhalachuu danda'a moo?" jedhee Yesusin gaafate.
Kanaaf Yesus,"Dhuguma, dhuguman sitti hima, eenyu illee bishaanii fi hafuura qulqulluuttii yoo dhalachuu dhaabaate, mootummaa Waaqayyootti galuu hin danda'u.
Nama fooniittii kan dhalate foon, hafuurattii kan dhalate hafuura.
Olii dhalachuun isiniif in ta'a siin jechuu kootiif hin dinqifatin.
Qilleensi gara fedhetti in qilleensa'a, qilleensa'uu isaa in dhageessa, eessaa akka inni dhufu, eessas akka inni dhaqu garuu hin beektu; egaa hafuurattii kan dhalate hundinuus akkuma kana" jedhee deebiseef.
Niqoodemos deebisee, "Kun attamitti ta'uu danda'a?" jedhee Yesusin gaafate.
Yesus deebiseefii, "Ati barsiisaa Israa'el kan taate, kana hin beektuu?
Dhuguma, dhuguman sitti hima, nuyi isa beeknu in dubbanna, isa argines dhugaa in baana; utuma ta'uu iyyuu isin isa nuyi dhugaa baanu hin fudhattan.
Waa'ee isa biyya lafaa isinitti himnaan erga hin amantan ta'ee, waa'ee isa biyya waaqaa yoon isinitti hime immoo attamitti amantu ree?
Ilma namaa isa waaqa irraa gad bu'e sana malee, homtinuu gara waaqaatti ol hin baane.
Museen lafa onaa keessatti bofa sibiila diimaa muka irratti akka ol fuudhe, ilmi namaas immoo akkasuma muka irratti ol fuudhamuun in ta'a,
Kunis ilma namaatti kan amanu hundinuu jireenya bara baraa haa qabaatuuf ta'a.
"Waaqayyo, akkasitti tokkicha ilma isaa hamma kennuufitti biyya lafaa jaallate; kun immoo isatti kan amanu hundinuu jireenya bara baraa haa qabaatuuf malee, haa baduuf miti!
Waaqayyo biyya lafaatti farachiisuuf miti, biyyi lafaa isaan haa fayyuuf ilma isaa biyya lafaatti erge malee.
Ilma isaa kanatti kan amanu itti hin faradamu, isatti kan hin amanne garuu, maqaa tokkicha ilma Waaqayyootti waan hin amaniniif, ammuma iyyuu itti faradameera.
Ifichi gara biyya lafaa dhufeera, namoonni garuu hojiin isaanii hamaa waan ta'eef, ifa irra dukkana jaallatan; firdichis akkuma kanatti in raawwatama.
Hamaa kan hojjetu hundinuu ificha in jibba, hojiin isaa akka irratti hin beekamneef gara ifichaatti hin ba'u.
Dhugaatti kan jiraatu garuu hojiin isaa, inni akka jaalala Waaqayyootti hojjetame, haa mul'atuuf gara ifichaatti in ba'a" jedheen.

Kana booddee Yesusii fi bartoonni isaa gara kutaa biyya Yihudaa dhaqan; Yesus bartoota isaa wajjin takka achi bubbule, in cuuphas ture.
Yohannis immoo mandara Enon isa Saalemitti dhi'oo, iddoo bishaan baay'een argame sanatti in cuupha ture; namoonnis achi dhaqanii in cuuphaman.
Yohannis yeroo sanatti mana hidhaatti hin galfamne fure.
Yommus bartoonni Yohannis waa'ee qulleessuu irratti Yihudii tokkoo wajjin walitti falmuutti ka'an.
Bartoonni sun gara Yohannis dhufanii, "Yaa barsiisaa, inni gama Yordaanositti sii wajjin ture, atis immoo dhugaa baateef sun kunoo, in cuupha; hundumtinuus gara isaa dhaqaa jiru" jedhanii itti himan.
Yohannis yommus deebisee, "Namni yoo waaqa irraa isaaf kenname malee, waan tokko illee fudhachuu hin danda'u.
'Ani Kristos miti, garuu fuula isaa duran ergame' jedhee akkan dubbadhe, isin ofii keessanii dhugaa anaaf baatu.
Misirroo kan manaa qabu inni dhirsa misirroo ti; miinjeen inni isa dhaggeeffatu garuu sagalee dhirsa misirroo dhaga'uutti guddaa in gammada; anis akkuma kanatti gammachuun koo amma guutuu in ta'a.
Inni sun guddachaa adeemuun in ta'aaf, ani garuu xinnaachaa adeemuun anaaf in ta'a" jedhe.

Yohannis itti fufee, "Inni olii dhufu hundumaa irra jira; namni lafa kanaa kanuma lafaa ti, waa'ee isa lafa irraa dubbatas, inni waaqa irraa dhufu hundumaa irra jira.
Isa arge isa dhaga'e sanas dhugaa in ba'a; isa inni dhugaa ba'us homtinuu hin fudhatu.
Isa inni dhugaa ba'u kan fudhatu immoo, Waaqayyo dhuga-qabeessa akka ta'e mallattoodhaan cimseera.
Inni Waaqayyo isa erge dubbiidhuma Waaqayyoo dubbata, Waaqayyo hafuuricha safara malee in kenna'o.
Abbaan ilma isaa in jaallata, waan hundumaas harka isaatti kenneera.
Namni ilma Waaqayyootti amanu, jireenya bara baraa qaba; ilma Waaqayyoof kan hin abboomamne garuu jireenya hin argatu, dheekkamsa Waaqayyootu isa irratti hafa malee" jedhe.



Yesus yommus Yohannis irra kan caalu bartoota dabalachaa, cuuphaas akka ture warri Fariisotaa dhaga'uu isaanii, Yesusis in bare.
Utuma ta'uu iyyuu bartoota isaatu cuuphe malee Yesus ofii isaatii hin cuuphne ture.
Kana booddee inni, kutaa biyya Yihudaa dhiisee Galiilaa dhaqe.
Yeroo achi dhaqu immoo Samaariyaa keessa darbuun isa irra ture.
Kutaa biyya Samaariyaa keessaa gara mandara Siikaar jedhamu tokkoo dhufe; mandarichi lafa isa Yaaqoob ilma isaa Yoseefiif kennetti dhi'oo dha.
Bishaan boollaa Yaaqoob achi ture. Yesus karaa adeemaa oolee waan dadhabeef, boolla bishaanii sana bukkee taa'e; yeroon siaas akka sa'aatii ja'aa ture.
Dubartiin Samaariyaa tokkos bishaan waraabbachuudhaaf dhufte; yommus Yesus, "Bishaan dhugaatii anaaf kenni!" ittiin jedhe.
Bartoonni isaa nyaata bituudhaaf gara mandaraa dhaqanii turan.
Dubartiin Samaariyaa "Attamitti ati Yihudii taatee, ana dubartii Samaariyaa bishaan dhugaatii gaafatta?" ittiin jette. Yihudoonni warra Samaariyaa wajjin qodaa tokkotti hin sooratan.
Yesus immoo deebiseefii, "Kennaa Waaqayyoo utuu beektee, inni 'Bishaan dhugaatii anaaf kenni!' siin jedhe kunis eenyu akka inni ta'e utuu hubattee, silaa situ isa kadhata, inni immoo bishaan yeroo hundumaa jiraatu siif in kenna ture" jedheen.
Dubartittiin kana irratti, "Yaa gooftaa, atoo waan ittiin budduqsitu hin qabdu, boolli bishaanichaa immoo gad fagoo dha, bishaan yeroo hundumaa jiraatu sana eessaa fidda ree?
Abbaa keenya Yaaqoob isa bishaanicha dhugee, ijoolleen isaa, horiin isaas dhuganii, boolla bishaanichaa immoo nuuf kenne in caaltaa?" jetteen.
Yesus immoo, "Bishaan kana irraa kan dhugu hundinuu deebi'ee in dheebota;
bishaan isa ani kennuufiif jiru irraa inni dhugu garuu, bara baraan hin dheebotu; bishaan inni ani kennuufiif jiru, isa keessatti burqaa bishaanii isa jireenya bara baraatiif burqu in ta'ao" ittiin jedhe.
Kana irratti dubartittiin,"Yaa gooftaa! Deebi'ee akka ani hin dheebonneef;. bishaan waraabbachuufis akka ani as hin dhufneef, bishaan kana anaaf kenni!" jetteen.
Yesus immoo, "Dhaqi! Abbaa manaa kee waamii kottu!" jedheen.
Dubartittiin deebiftee; "Anoo abbaa manaa hin qabu" jetteen; Yesus immoo, "Isa 'Abbaa manaa hin qabu' jette, ba'eessa dubbatte.
Abboota manaa shan qabda yoo turte iyyuu, inni amma sii wajjin jiru abbaa manaa kee miti'o; kana dhugaa dubbatte" ittiin jedhe.
Kana irratti dubartittiin, "Akka ati raajii taate nan arga, yaa gooftaa.
Abboonni keenya gaara kana gubbaatti in sagadu; isin warri Yihudootaa immoo 'Lafti itti Waaqayyoof sagaduun ta'u Yerusaalem keessa jira' jettu" ittiin jette.
Yesus yommus, "Dubartii nana, yeroon itti isin gaara kana gubbaatti yookiis Yerusaalemitti abbaadhaaf hin saganne dhufuuf jira; na amani!
Isin waan hin beeknetti sagaddu, nuyi garuu waan beeknutti saganna, fayyinni Yihudoota keessaa in dhufa.
Yeroon itti warri dhuguma sagadan, hafuuraa fi dhugaadhaan abbaadhaaf sagadan garuu in dhufa; innis ammuma iyyuu ga'eera. Abbaanis warra akkasitti isaaf sagadan in barbaada.
Waaqayyo hafuura; warri isaaf sagadanis hafuuraa fi dhugaadhaan isaaf sagaduun in ta'aaf' ittiin jedhe.
Dubartittiin immoo deebiftee, "Masiihiin inni Kristos jedhamu akka dhufu anuu beeka; inni gaafa dhufe waan hundumaa nutti in hima" jette.
Yesus yommus, "Inni amma sii wajjin dubbachaa jira; kunoo, ani isa" ittiin jedhe.
Yeroo kanatti bartoonni isaa deebi'anii dhufan; dubartii wajjin dubbachuu isaatiifis in dinqifatan, garuu isaan keessaa tokko illee, maal akka isheen barbaaddu, yookiis maaliif akka inni isheedhaa wajjin dubbatu hin gaafanne.
Dubartittiin yommus okkotee ishee achumatti dhiiftee, gara mandaraa, dhaqxee namootattis dubbattee,
"Kottaa namicha; 'waan ani kanaan dura hojjedhe hundumaa anatti hime tokko ilaalaa; kun Kristos laataa?" jette.
Namoonni yeroo sanatti mandaricha keessaa ba'anii, gara isaa dhufuutti ka' an.
Kana gidduutti bartoonni isaa, "Yaa barsiisa, waa nyaadhu!" jedhanii isa in kadhatu turan.
Inni garuu deebisee, "Ani nyaata isin hin beekne kanan nyaadhu qaba" isaaniin jedhe.
Yommus bartoonni, "Namni nyaata fideef jiraa ree?" waliin jedhan.
Yesus immoo, "Nyaanni kan koo jaalala isa na ergee gochuudhaaf hojii isaa raawwachuu dha.
Isin amma, 'Haamaan ji'a afur booddee in ta'a' jettu mitii? Ija keessaniin maasicha ilaalaa! Ani immoo, midhaan ammuma iyyuu bilchaatee, haamaan akka ga'e kunoo, isinittan beeksisa.
Inni haamu gatii isaa in argata, ija midhaanichaas jireenya bara baraatiif walitti in qaba; kunis inni facaasuu fi inni haamu walii wajjin akka gammadaniif in ta'a.
Egaa mammaaksichi, 'Namni tokko in facaasa inni kaan immoo in haama' jedhu sun kanaan dhugaa in ta'a.
Waan itti hin dadhabin akka haamtaniifan isin erge; warri kaan itti dadhabaniiru, isin immoo isa isaan itti dadhabanitti galtan" isaaniin jedhe.
Sababii dubartittiin, "Waan ani kanaan dura hojjedhe hundumaa anatti hime" jettee dhugaa baateef, mandara sanaa warri Samaariyaa baay'een isatti amanan.
Warri Samaariyaa kunis yeroo isa bira ga'an, isaan bira akka turuuf Yesusin kadhannaan, inni guyyaa lamaaf isaan bira ture.
Namoonni sonaan baay'eenis dubbii isaatiif jedhanii itti amanan.
Jarri garuu dubartittiidhaan, "Egaa nuyi si'achi waan ati dubbatteef amanna miti; nuyi ofuma keenyaa dhageenyeerra, inni kun dhuguma fayyisaa biyya lafaa akka ta'es in beekna" jedhan.

Guyyaa lamaan sana booddees Yesus achii ba'ee kutaa biyya Galiilaa dhaqe.
Innumtuu ofii isaatii illee raajiin tokko biyya isaa keessatti akka hin fudhatamne dubbatee ture.
Warri Galiilaas gara ayyaanichaatti ol ba'anii, guyyaa ayyaanaa sana Yerusaalemitti kan inni hojjete hundumaa waan arganiif, yeroo inni Galiilaa ga'e isa siman.
Inni deebi'ee Qaanaa Galiilaa iddoo itti bishaan daadhii wayniitti geddare in dhufe; Qifirnaahomis namichi mootiidhaaf hojjetu tokko ture, ilmi isaa duraa dhukkubsatee ture.
Yesus Yihudaadhaa Galiilaa dhufuu isaa yommuu dhaga'es, namichi gara isaa dhaqee Qifirnaahomitti gad bu'ee, akka inni ilma isaa isa du'atti dhi'aate fayyisuuf Yesusin kadhate.
Yesus immoo, "Silaa isin milikkitaa fi dinqii yoo arguu dhaabaattan hin amantan" jedheen.
Namichi mootiidhaaf hojjetu sunis, "Yaa gooftaa kottu, mucaan koo utuu hin du'in gad bu'i!" jedheen.
Yesus immoo, "Dhaqi! Ilmi kee siif in jiraata'" ittiin jedhe; namichis dubbicha Yesus isatti dubbate amanee dhaqe.
Gara manaatti utuu inni adeemaa jiruu, hojjetoonni isaa karaatti itti dhufanii, ilmi isaa du'a akka oole itti himan.
Inni immoo sa'aatii mucichi itti fooyya'e isaan irraa qorannaan, isaan immoo "Kaleessa sa'aatii torbaffaatti dhagna-gubaan isa dhiise" jedhaniin.
Yommus abbaan mucichaa yeroo itti Yesus, "Ilmi kee siif in jiraata" ittiin jedhetti ta'uu isaa hubate; kana irratti inni, namoonni isaa hundinuus in amanan.
Yesus Yihudaadhaa gara Galiilaatti erga deebi'ee, kanaan milikkita lammaffaa gochuu isaati. 
Kana booddee Yesus bishaan ciisaa Galiilaa, isa bishaan Xiberiyaas jedhamu ce'e.
Namoonni danuun, warra dhukkubsatan fayyisuu isaatiin milikkita inni godhe waan arganiif, isa duukaa bu'an.
Yesus gaafas bartoota isaa wajjin gara dirree gaara tokkootti ol ba'ee taa'e.
Yeroo sana Faasiikaan, ayyaanni warra Yihudootaa dhi'aatee ture.
Yesus achi taa'ee asii fi achi ilaalee, namoonni danuun gara isaa akka dhufan arge; kana irratti, "Buddeena jarri kun nyaatan eessaa binna?" jedhee Filiphosin gaafate.
Kana immoo waan Filiphos jedhu ilaaluuf itti dubbate, Yesus ofii isaatii waan gochuu jedhe beeka ture'o.
Kana irratti Filiphoos deebisee "Buddeenni meetii dhibba lamaa iyyuu tokkon tokkon isaanii xinnoo xinnoo illee wal hin ga'u jedheen.
Indriiyaas obboleessi Simoon Phexros, bartoota isaa keessaa tokko kan ture, Yesusitti dubbatee,
"Gurbaan buddeena garbuu shanii fi qurxummii lama qabu tokko as jira; garuu namoota baay'ee kanaaf kun maal godha?" jedhe.
Yesus immoo, "Namoota teessisaa!" jedhee abboome. Achi margi baay'een jira ture; namoonni akka kuma shanii ta'anis marga sana irra taa'an.
Kana booddee Yesus buddeenan sana fuudhee, Waaqayyoof galata galchee, warra taa'aniifis hire; qurxummicha irraas akkasuma hamma isaan barbaadan hireef.
Namoonni erga nyaatanii quufanii, Yesus, "Waan tokko illee akka hin badnetti, hurraa isa hafe walitti qabaa!" jedhee bartoota isaatti hime.
Hurraa buddeenan garbuu shanan jarri nyaatan irraa hafes gundoo kudha lama guutuu walitti qaban.
Namoonni sun milikkita Yesus argisiise kana yommuu argan, "Kun dhuguma raajicha isa gara biyya lafaa dhufuuf jiru sana" jedhan.
Yesus namoonni kun dhufanii humnaan isa qabanii, mootii isa godhachuudhaaf abbaluutti akka jiran hubatee, kophaa isaa ammas gara gaaraatti jalaa sokke.

Yeroo galgalaa'es, bartoonni isaa gara bishaan ciisaa sanaatti gad bu'an.
Erga dukkanaa'ee immoo, Yesus amma illee gara isaanii hin dhufne iyyuu, bidiruu yaabbatanii gama Qifirnaahomitti ce'uuf ka'an.
Qilleensi jabaan qilleensofnaan bishaanichi raafame.
Kiilo metrii shanii hamma ja'aatti bidiruudhaan erga adeemanii, Yesus bishaan gubbaa adeemee gara bidirichaatti utuu dhi'aatuu arganii sodaatan.
Yesus garuu, "Hin sodaatinaa, innoo ana" isaaniin jedhe.
Isaan gara bidirichaatti isa fudhachuu barbaadan; bidirichi garuu achumaan qarqara bishaanichaa iddoo itti adeemaa turan ga'e.

Borumtaas namoonni bishaanicha gamatti hafan sun, kaleessumtii bidiruun tokkichi duwwaan akka achi ture, Yesus immoo bartoota isaa wajjin bidiricha akka hin yaabbatin, bartoonni kophaa isaanii bidirichaan akka adeeman baran.
Haa ta'u iyyuu malee, bidiroonni kan biraa Xiberiyaasii gara iddoo sanaa dhufaniiru; iddoon sun immoo lafa itti gooftaan galata galche, namoonni buddeena nyaatan sanatti dhi'oo ture.
Namoonni sun, Yesus, bartoonni isaas akka achi hin jirre baranii, bidiroota yaabbatanii, Yesusin barbaacha gara Qifirnaahomitti ce'an.

Yommus jarri Yesusin bishaanicha gamatti argatanii, "Yaa barsiisaa! Yoom as geesse?" ittiin jedhan.
Yesus immoo deebisee, "Dhuguma, dhuguman isinitti hima, isin milikkita waan argitaniif utuu hin ta'in, buddeena nyaattanii waan quuftaniif na barbaaddu.
Nyaata baduuf hin dhama'inaa! Nyaata jireenya bara baraatiif argamuuf dhama'aa malee! Ilmi namaa inni Waaqayyo abbaan mallattoo itti godhe, nyaata kana isiniif kennuuf jira" isaaniin jedhe.
Isaan immoo, "Egaa hojii Waaqayyoof akka dhamaanuuf maal gochuutu nuuf ta'a?" jedhanii isa gaafatan.
Yesus deebisee, "Isa inni ergetti amanuu keessaniin hojii Waaqayyoo in hojjettu" jedheen.
Kana irratti isaanis, "Arginee akka sitti amannuuf, milikkita maalii argisiifta? Maalis hojjetta ree?
Macaafni 'Buddeena akka nyaataniif waaqa irraa isaaniif kenne' akkuma jedhu, abaabiliin keenya lafa onaatti nyaata 'Maannaa' jedhamu nyaataniiru" jedhaniin.
Yesus immoo deebisee, "Dhuguma, dhuguman isiniin jedha, Museen buddeena waaqa irraa isiniif hin kennine; abbaan koo buddeena isa dhugaa waaqa irraa isiniif in kenna.
Buddeenni Waaqayyoo isa waaqa irraa gad dhufu, biyya lafaatiifis isa jireenya kennuu dha" jedheen.
Isaan immoo, "Gooftaa, buddeena kana yeroo hundumaa nuuf kenni" jedhaniin;
yommus Yesus, "Ana buddeenni jireenyaa, gara koo kan dhufu hin beela'u, kan anatti amanus matumaa hin dheebotu.
Akkuma ani isinitti hime, isin ana argitaniittu, garuu hin amantan.
Abbaan koo anaaf kan kennu hundinuu gara koo in dhufa, isa gara koo dhufus ani of iriaa hin ari'u;
Fedha ofii kootii raawwachuudhaaf miti, fedha isa ana ergee raawwachuudhaafan waaqa irraa gad bu'e malee.
Inni na erge immoo, warra inni anaaf kenne keessaa tokko illee akka ani balleessu hin fedhu, guyyaa booddeetti du'aa akkan isaan kaasu fedha malee.
Abbaan koo, namni ana ilma isaa argu, kan anatti amanus hundinuu, jireenya bara baraa akka qabaatu in fedha; anis immoo guyyaa booddeetti du'aa isa nan kaasa“.
Warri Yihudootaa, waan inni, 'Ani buddeena isa waaqa irraa gad bu'eedha ofiin jedheef isa irratti in guunguman".
Isaan, '" Kun Yesus ilma Yoseef isa abbaa isaa fi haadha isaa beeknu mitii? Amma attamitti Waaqa irraan gad bu'e' jedha ree?" jedhan.
Yesus deebisee, "Walii keessanitti hin guunguminaa!
Abbaan inni ana erge yoo isa harkisuu dhaabaate, homtinuu gara koo dhufuu hin danda'u; isa gara koo dhufu immoo ani guyyaa isa dhumaatti du'aa nan kaasa.
Macaafa raajotaa keessatti, 'Hundumti isaanii warra Waaqayyo isaan barsiise in ta'u' jedhamee caafameera; abbaa koo irraa kan dhaga'ee fi kan bare hundinuu immoo gara koo in dhufa.
Kanaanis namni tokko illee abbaa argeera jechuu koo miti, isa Waaqayyo biraa dhufe sana duwwaatu abbaa arge malee.
Dhuguma, dhuguman isinitti hima, namni amanu jireenya, bara baraa qaba.
Ana buddeenni jireenyaa.
Abaabiliin keessan lafa onaatti nyaata 'Maannaa' jedhamu nyaatan, haa ta'u iyyuu malee in du'an.
Buddeenni waaqa irraa gad bu'u garuu akkas miti, namni isa nyaatu hin du'u.
Ani buddeenicha jiraataa isa waaqa irraa gad bu'ee dha; eenyu illee buddeena" kanattii yoo nyaate bara baraan in jiraata; buddeenni ani biyya lafaatiif jireenya fiduudhaaf kennus, foon koo ti" isaaniin jedhe.
Kana irratti Yihudoonni "Namichi kun attamitti foon isaa akka nyaannuuf nuuf kennuu danda'a?" jedhanii waliin morkatan.
Yesus immoo, "Dhuguma, dhuguman isiniin jedha, isin foon ilma namaa yoo nyaachuu dhaabaattan, dhiiga isaas yoo dhuguu dhaabaattan, jireenya of keessaa hin qabdan.
Eenyu illee foon koo kan nyaatu, dhiiga koos, kan dhugu jireenya bara baraa qaba; anis guyyaa isa dhumaatti du'aa isa nan kaasa.
Foon koo dhuguma nyaata, dhiigni koos dhuguma dhugaatii dha.
Foon koo kan nyaatu, dhiiga koos kan dhugu ana keessa in jiraata, anis isa keessa nan jiraadha.
Abbaan inni jiraataan akka na erge, ani immoo sababii abbaatiif akkuman jiraadhu, namni foon koo nyaatu immoo sababii kootiif in jiraata.
Isa kana buddeenni, inni waaqa irraa gad bu'e; akka isa abaabiliin keessan nyaatanii, booddee immoo du'anii miti; buddeena kana kan nyaatu bara baraan in jiraata" jedha.
Yesus Qifinaahomitti yeroo barsiise mana sagadaa keessatti kana hundumaa dubbate.

Bartoota isaa keessaa baay'een kana dhaga'anii, "Kunoo jecha jabaadha, eenyutu isa dhaggeeffachuu danda'a?" jedhan.
Yesus immoo bartoonni isaa kana irratti guungumuu isaanii beekee, "Kun isin in gufachiisaa?
Ilmi namaa kun gara iddoo dur tureetti utuu ol ba'uu yoo argitanoo, attam ree?
Hafuurri in jiraachisa, foon homaa dhimma hin baasu; dubbiin ani isinitti dubbadhe kun hafuura, jireenyas.
Garuu isin keessa kan hin amanne jiru" jedhe. Yesus jalqabaa jalqabee eenyufaa akka hin amanne, eenyus akka dabarsee isa kennuuf jiru beekeera".
Yesus, "Kanaafan Abbaa biraa yoo kennamuufii dhaabaate, homtinuu gara koo dhufuu hindanda'u' jedhee isinitti dubbadhe" jedhe.
Yeroo sanaa jalqabanii bartoota isaa keessaa baay'een gara booddee deebi'an; ergasiis isaa wajjin hin adeemne.
Yesus yommus warra kudha lamaaniin, "Isinis immoo adeemuu in barbaadduu iyyuu?" jedhee gaafate.
Simoon Phexros deebisee, "Si dhiifnee eenyu bira dhaqna ree? Gooftaa, dubbii waa'ee jireenya bara baraa nama barsiisu situ qaba'o.
Nuyi isa tokkicha qulqulluu Waaqayyoo akka ati taate amanneerra, beekneerras" jedhan.
Yesus immoo, "Ani kudha lamaan keessan fo'adheera mitii? Isin keessaa tokko garuu, Seexana" isaaniin jedhe.
Kanas waa'ee Yihudaa ilma Simoon, nama biyya Keriyot sanaaf dubbate; innoo warruma kudha lamaan keessaa tokkotu dabarsee isa kennuudhaaf jira ture

Kana booddees Yihudoonni warri Yesusiin morman isa ajjeesuu waan yaadaniif, Yesus kutaa biyya Galiilaa keessa deddeebi'e malee, kutaa biyya Yihudaa keessa deddeebi'uu hin barbaanne.
Ayyaanni Yihudootaa inni ayyaana Gordommaa jedhamu tokko dhi'aatee ture.
Obboloonni Yesus immoo, "Bartoonni kee hojii ati hojjettu akka arganiif, iddoo kanaa ka'ii kutaa biyya Yihudaa dhaqi!
Eenyu illee mul'inatti yoo beekamuu barbaade, hojii isaa dhoksaatti hin hojjetu; amma garuu ati hojii kana hundumaa in hojjetta erga ta'ee, biyya lafaatti of mul'isi!" ittiin jedhan.
Obboloonni isaa iyyuu isatti hin amanne.
Yesus immoo, "Yeroon anaaf ta'u amma illee hin geenye, isiniif garuu yeroon hundinuu kan ta'u isinitti fakkaata.
Biyyi lafaa isin jibbuu hin danda'u, ana garuu, hojiin isaa hamaa akka ta'e waanan dhugaa itti ba'uuf, in jibba.
Isin ofii keessanii gara ayyaanichaatti ol ba'aa, ani garuu yeroon anaaf ta'u waan hin raawwataminiif, amma illee gara ayyaana kanaatti ol hin ba'u" jedhee isaaniif deebise.
Kana isaaniin jedhee, Galiilaatti hafe.

Obboloonni isaa gara ayyaanichaatti erga ol ba'anii booddee, Yesus immoo mul'inatti utuu hin ta'in dhoksaatti ol ba' e.
Yihudoonni warri Yesusiin morman, "Inni eessa jira?" jechaa ayyaanicha irratti in iyyaafatu turan.
Namoonnis waa'ee isaa in guungumu turan; isaan keessaa garri tokko, "Inni nama gaarii dha" jedhan, garri tokko immoo, "Waawuu, inni namoota karaa irraa kaachisa" jedhan.
Haa ta'u iyyuu malee, Yihudoota warra Yesusiin morman waan sodaataniif, isaan keessaa namni tokko illee waa'ee isaa mul'isee hin dubbanne.
Guyyoonni ayyaanichaa torban erga walakkatanii, Yesus mana qulqullummaatti ol galee barsiisuutti ka'e.
Yihudoonni warri Yesusiin morman, "Inni kun barumsa dheeraa utuu hin qabaatin, attamitti macaafota beeke? "jedhanii dinqifatan.
Yesus immoo isaaniif deebisee, "Barsiifni ani barsiisu kan koo miti, kan isa ana ergee ti malee.
Namni fedha Waaqayyoo raawwachuu barbaade, barsiifni kun Waaqayyo biraa ta'uu isaa yookiis of keessaa fuudhee dubbachuu koo in hubata.
Namni of keessaa fuudhee dubbatu, ulfina mataa isaa barbaada; inni ulfina isa isa ergee barbaadu garuu dhuga-qabeessa, jal'innis isa keessa hin jiru.
"Museen seera isiniif kenneera mitii? Isin keessaas tokko illee seericha hin eegne; egaa maaliif ana ajjeesuu barbaaddu ree?" jedhe.
Jarri kana irratti, "Seexanatu si keessa jira! Eenyutu si ajjeesuu barbaada?" jedhaniin.
Yesus immoo deebisee, "Ani hojii isin dinqisiisu tokko hojjedheera, isin hundumti keessan immoo isa irratti in rifattan.
Museen seera dhagna-qabaa isiniif kenne; dhagna-qabaan kun illee abaabiliidhaan dhufe malee, Museedhaan hin jalqabamne; isin immoo guyyaa Sanbataatti iyyuu nama dhagna in qabdu.
Seerri Musee akka eegamuuf, namni guyyaa Sanbataatti iyyuu dhagna kan qabatu erga ta'ee, guyyaa Sanbataatti waan ani nama guutummaa isaa fayyiseef anatti dheekkamtu ree?
Akka bakkeedhaan ilaaltanitti hin faradinaa, firdii qajeelaa kennaa malee" isaaniin jedhe .

Amma immoo warra Yerusaalem keessaa jarri tokko, "Inni kun isa isaan ajjeesuu barbaadan mitii?
Ilaa inni mul'inumatti dubbachaa jira, isaanis waan tokko illee isa irratti hin dubbatan; warri aboo qaban, akka inni Masiihicha ta'e dhuguma hubatan laataa?
Haa ta'u iyyuu malee, namichi kun nama eessaa akka ta'e in beekna; Masiihichi yommuu dhufu garuu, eessaa akka inni ta'e homtinuu hin beeku" jedhan.
Isa irratti Yesus utuu mana qulqullummaa keessatti barsiisuu sagalee isaa ol fudhatee, "Dhuguma ana beektu, nama eessaa akkan ta'es in beektu. Ofiin hin dhufne, inni ana erge jira; inni amanamaa dha, isin immoo isa hin beektan.
Ani garuu isa biraa nan dhufe, isatus na erge; kanaafis isa nan beeka" isaaniin jedhe.
Kana irratti isa qabuu yaadan; garuu yeroon isaa amma illee waan hin ga'iniif, namni tokko iyyuu harkaan isa hin qabne.
Namoota sana keessaa baay'een Yesusitti amanan; isaanis, "Masiihichi yommuu dhufu, isa namichi kun argisiise irra caalaa milikkita argisiisa laataa?" jedhan.

Fariisonni yommus isa namoonni waa'ee Yesus guunguman dhaga'an; luboonni warri angafoonni, Fariisonnis Yesusin qabsiisuudhaaf naa'ota isaanii isatti ergan,
Yesus yeroo sanatti, "Egaa ani yeroo gabaabduu duwwaadhaaf isin biran jira; kana booddee gara isa ana ergee nan dhaqa.
Isin ana barbaaduuf jirtu, garuu ana hin argattan; iddoo ani jirus dhufuu hin dandeessan" jedhe.
Yihudoonni warri Yesusiin morman, "Akka nuyi isa hin argineef namichi kun eessa dhaquudhaaf jedha? Gara Yihudoota warra biyya Giriikotaa keessatti faca'anii dhaqee Giriikota barsiisuu yaadaa?
'Isin ana barbaaduuf jirtu, garuu ana hin argattan; iddoo an jirus dhufuu hin dandeessan' jechuun isaa kun maal jechuu isaa ti?" jedhanii waliin dudubbatan.

Guyyaan dhuma ayyaanichaa guyyoota sana hunduma irra caalaa guddaa ture; guyyaa sanatti Yesus ka'ee dhaabatee, sagalee isaa ol fudhatee, "Namni dheebote yoo jiraate gara koo haa dhufu, haa dhugus.
Namni anatti amanu akkasuma haa godhu! Macaafni akkuma dubbate, 'Yaa'aan bishaan jiraataa garaa isaa keessaa in burqa'" jedhe.
Inni dubbii kana waa'ee hafuura qulqulluu, isa warri isatti amanan fudhachuuf jiraniif dubbate; inni iddoo ulfina isaatti waan ol hin fudhataminiif, hafuurri qulqulluun amma iyyuu hin kennamne ture.

Warra dubbii kana dhaga'an keessaa jarreen tokko, "Namichi kun dhuguma raajicha" jedhan.
Warri kaan immoo, "Inni Kristos" jedhan; warri kaan garuu, "Kristos Galiilaadhaa dhufaa?
Macaafichi, Kristos sanyii Daawit keessaa Betlihem ganda Daawitii akka dhufu hin dubbannee ree?" jedhan.
Namoonni waa'ee isaa irratti yaadaan gargar ba'an.
Isaan keessaa kaan isa qabuu barbaadan; garuu namni tokko iyyuu harkaan isa hin qabne.

Naa'onni warri Yesusitti ergaman gara luboota warra angafootaatti gara warra Fariisotaattis in deebi'an; isaan immoo, "Maaliif Yesusin hin dhi'eessine?" jedhanii naa'ota in gaafatan.
Naa'onnis, "Akka namicha kanaatti takkaa namni dubbatee hin beeku" jedhanii deebisaniif.
Kana irratti warri Fariisotaa, "Isinuma iyyuu karaa irraa isin kaachise.
Warra aboo qaban keessaa yookiis warra Fariisotaa keessaa tokko iyyuu isatti amaneeraa ree?
Jarattii seera Museedhaan kenname hin beekne kana duwwaa dha; isaan immoo abaaramoo dha" jedhaniin.
Niqoodemos inni duraan gara Yesus dhaqe immoo, warra Fariisotaa sana keessaa tokko ture.
Inni yommus, "Seerri keenya afaan isaa irraa utuu hin dhaga'in, waan inni hojjetes utuu hin hubatin nama tokkotti in farachiisaa?" isaaniin jedhe.
Isaan garuu deebisanii, "Atis immoo nama Galiilaa tii? Macaaficha qoriitii ilaali! Galiilaadhaa raajiin hin ka'u" jedhaniin.
Kana booddee hundumti isaanii gara mana mana isaaniitti galan. 
Yesus ergasii gara gaara ejersaatti ol ba'e.
Ganama obboroos deebi'ee gara mana qulqullummaa dhaqe. Namoonni hundinuu gara isaa dhufnaan, inni immoo taa'ee isaan barsiisuu jalqabe.
Barsiisonni seeraatii fi Fariisonni dubartii ejja irratti qabamte tokko ol galchanii, namoota gidduu dhaabachiisan.
Yesusiin immoo, "Barsiisaa, dubartiin kun utuu ejjituu qabamte.
Museen seera keessatti, dubartoota akkasii dhagaadhaan rukunnee akka ajjeefnu nu abboomeera; egaa ati immoo maal jetta?" jedhan.
Isaan kanaan qabanii isa hadheessuudhaaf akkas jedhanii isa qoran; Yesus garuu gad-jedhee quba isaatiin lafatti caafe.
Isaan garuu ittuma dabalanii waan isa gaafataniif, Yesus ol jedhee, "Isin keessaa namni cubbuu hin qabne, duraan dursee dubartii kanatti dhagaa haa darbatu" isaaniin jedhe.
Kana booddee ammas gad jedhee lafatti caafe.
Isaan kana dhaga'anii, jaarsoliidhaa hamma warra kaaniitti tokko tokkoon ba'anii adeeman; Yesusin kophaatti dhiisan; dubartittiinis achuma dhaabattee hafte.
Yommus Yesus ol jedhee, "Dubartii nana, meerree isaan? Namni tokko illee firdii si irratti hin raawwannee?" isheedhaan jedhe.
Isheen immoo, "Tokko illee, gooftaa ko" jettee deebifteef; kana irratti Yesus, "Egaa anis sitti hin faradu, dhaqi ammaa jalqabdee cubbuu hin hojjetin!" isheedhaan jedhe.]

Yesus ammas namootatti dubbatee, "Ani ifa biyya lafaa ti, namni ana duukaa bu'u ifa jireenyaa in qabaata malee, dukkana keessa hin adeemu" isaaniin jedhe.
Kana irratti warri Fariisotaa, "Ati ofii keetiif dhugaa in baata, dhugaan kees hin fudhatamu" jedhaniin.
Yesus immoo deebisee, "Ofii kootiif yoon dhugaa ba'e iyyuu, eessaa akkan dhufe, eessas akkan dhaqu waanan beekuuf, dhugaan koo in fudhatama; isin garuu eessaa akkan dhufu, eesssas akkan dhaqu hin beektan.
Isin akka yaada namaatti faraddu, ani garuu nama tokkotti iyyuu hin faradu.
Ani yoon farade iyyuu firdiin koo dhugaa dha; anoo kophaa koo miti, isa ana erge abbaatu anaa wajjin jira.
Seera keessan keessattis immoo, 'Dhugaan namoonni lama dhugaa ba'an in fudhatama' kan jedhu caafamee jira.
Ani ofii kootiif dhugaa nan ba'a, abbaan inni ana erges immoo anaaf dhugaa in ba'a" isaaniin jedhe.
Isaan immoo,"Abbaan kee eessa jira?" jedhanii Yesusin gaafatan. Yesus immoo deebisee, "Isin anas, abbaa koos hin beektan; ana utuu beektanii, abbaa koos immoo in beektu turtan" isaaniin j edhe.
Yesus kutaa mana qulqullummaa keessaa, iddoo qodaan buusii kaa'amutti dhi'oo taa'ee, utuu barsiisuu dubbii kana hundumaa dubbate. Yeroon isaa amma iyyuu waan hin ga'iniif, namni tokko illee harkaan isa hin qabne.

Ammas Yesus, "Ani nan adeema, isin ana barbaaduuf jirtu; iddoo ani dhaqus dhufuu hin dandeessan, kanaaf cubbuu keessaniin in duutu" jedhee isaanitti dubbate.
Kana irratti Yihudoonni warri Yesusiin morman, "Iddoo ani dhaqu dhufuu hin dandeessan erga jedhee, of ajjeesinna laataa?" jedhan.
Inni immoo, "Isin kan goodaa kana ati, ani immoo kan gubbaa sanaa ti; isin kan biyya lafa kanaa ti, ani garuu kan biyya lafa kanaa miti.
Cubbuu keessaniin akka duutan isinitti himeera; ani eenyu akkan ta'e beektanii yoo amanuu dhaabaattan, cubbuu keessaniin in duutu" isaaniin jedhe.
Kana irratti isaan, "Egaa eenyu ati?" jedhanii isa gaafatan; Yesus immoo, "Maaliifan waan akkasii isinitti dubbadha ree?
Ani waa'ee keessaniif kanan dubbadhu kanan faradus waan baay'een qaba; isa na erge irraa waanan dhaga'e, biyya lafaatti nan dubbadha; inni ana erges dhuga-qabeessa" jedhee isaanitti hime.
Isaan garuu waa'ee abbaa isaanitti dubbachuu isaa hin hubanne.
Kanaaf Yesus, "Ilma namaa kana erga muka irratti ol fuutanii, eenyu akkan ta'e, ani isa abbaan na barsiise akkan dubbadhu malee, ofiin homaa akka ani in hojjennes in hubattu.
Inni ana erge anaa wajjin jira; ani yeroo hundumaa kan isa gammachiisu waan ani hojjedhuuf, inni kophaatti ana hin dhiifne" isaaniin jedhe.
Yesus kana yommuu dubbate namoonni baay'een isatti in amanan.

Yommus Yesus Yihudoota warra isatti amananiin, "Dubbii kootti qabamtanii yoo jirattan, egaa isin dhuguma bartoota koo ti.
Dhugicha in hubattu; dhugichi birmaduu isin in baasa" jedhe.
Isaan immoo deebisaniifii "Nuyi sanyii Abrahaam, nuyi nama tokkoof iyyuu takkaa garba hin taane; attam 'Warra birmaduu ba'an in taatu' jetta ree?" jedhan.
Kana irratti Yesus, "Dhuguma, dhuguman isinitti hima, namni cubbuu hojjetu hundinuu garbicha cubbuu ti.
Garbichi barumaan iyyuu maatii gooftaa isaatti hin lakkaa'amu, ilmichi garuu yoom iyyuu maatii abbaa isaatti in lakkaa'ama.
Ilmichi yoo birmaduu isin baase egaa isin warra birmaduu baatanii dha"'.
Isin sanyii Abrahaam akka taatan ani beeka; haa ta'u iyyuu malee, dubbiin koo isin keessatti hundee waan hin godhatiniif, ana "ajjeesuu in barbaaddu.
Ani isan abbaa koo biratti argeen dubbadha; isin immoo isa, abbaa keessan irraa dhageessan in hojjettu" isaaniin jedhe.
Yihudoonni immoo, "Abbaan keenya Abrahaam" jedhanii deebisaniif. Yesus garuu deebisee, "Ijoollee Abrahaam utuu taatanii, hojii Abrahaam hojjete in hojjettu turtan.
Ani dhugicha isan Waaqayyo irraa dhaga'e isinitti himeera; isin garuu ana nama akkasii ajjeesuu barbaaddu; Abrahaam akka kana hin hojjenne.
Isin hojii abbaa keessanii in hojjettu" isaaniin jedhe. Isaan immoo, "Nuyi abbaa hin beekamnettii hin dhalanne, nuyi abbaa tokkicha qabna, innis Waaqayyoo dha" jedhaniin.
Yesus deebisee, "Waaqayyo utuu abbaa keessan ta'ee, ana in jaallattu turtan; anoo Waaqayyo keessaa ba'ee, dhufeen as jira; isatu ana erge malee, ani ofiin hin dhufne.
Maaliif akka ani itti dubbadhu hin hubattan? Dubbii koo dhaga'uu waan hin dandeenyeef hin hubattan.
"Isin kan abbaa isa tokkoo, kan Seexanaa ti; kajeellaa hamaa isa kan abbaa keessaniis gochuu in feetu. Jalqabumaa jalqabee inni sun nama ajjeesaa ture; dhugaan isa keessa waan hin jirreef, inni dhugaa irra hin dhaabanne. Inni sobaa dha, abbaa sobaa tis; kanaaf yommuu sobu isa garaa isaa keessa jiru in dubbata.
Ani garuu isa dhugaa waanan isinitti dubbadhuuf ana hin amantan.
Isin keessaa cubbuudhaaf kan ana ceepha'u eenyu? Isa dhugaa yommuun dubbadhu immoo maaliif ana hin amantan?
Kan Waaqayyoo inni ta'e, dubbii Waaqayyoo in dhaga'a; isin immoo kan Waaqayyoo waan hin ta'iniif dubbii isaa hin dhageessan" jedhe.

Yihudoonni immoo deebisanii,"Ati nama Samaariyaa ti, hafuurri hamaanis si keessa jira, siin jechuun keenya qajeelaa ture mitii?" jedhaniin.
Yommus Yesus, "Ana keessa hafuurri hamaan hin jiru; ani abbaa kootiifan ulfina kenna, isin garuu ulfina na dhowwattu.
Ani ulfina mataa kootii hin" barbaadu, kan isa barbaadu waa'ee isaatiifis kan faradu tokko jira;
Dhuguma, dhugumaan isinitti hima, namni dubbii koo eegu bara baraan hin du'u" isaaniin jedhe.
Kana irratti Yihudoonni, "Amma akka hafuurri hamaan si keessa jiru hubanneerra; Abrahaam du'eera, raajonnis du'aniiru; ati immoo, 'Namni dubbii koo eegu, bara baraan hin du'u in jetta.
Ati egaa abbaa keenya Abrahaam isa du'e irra in caaltaa ree? Raajonnis du'aniiru, ati eenyu of seeta?" jedhaniin.
Yesus immoo "Ofii kootiif ulfina nan kenna yoon ta'e, ulfinni koo homaa miti; abbaan koo inni ulfina anaaf kennu jira; isin iyyuu, 'Inni Waaqayyo keenya' in jettu.
Haa ta'u iyyuu malee, isa hin beektan, ani garuu isa nan beeka. Isa hin beeku yoon jedhe, akkuma keessan sobduu nan ta'a; anoo dhuguman isa beeka, dubbii isaas nan eega.
Abbaan keessan Abrahaam guyyaa koo arguuf waan tureef gammachuudhaan isa eeggate; guyyicha argees itti gammade" jedhe.
Kana irratti Yihudoonni, "Atoo waggaa shantama iyyuu hin guunne, eessaa Abrahaamin argite?" jedhaniin.
Yesus immoo deebisee, "Dhuguma, dhuguman isinitti hima, Abrahaam utuu hin dhalatin iyyuu ani jiran ture" isaaniin jedhe.
Yommus Yihudoonni Yesusitti darbachuudhaaf dhagoota funaannatan; inni garuu of dhoksee mana qulqullummaa keessaa ba'ee adeeme 
Yesus utuu darbuu nama dhaloota isaatii jalqabee jaame tokko arge.
Yommus bartoonni isaa, "Barsiisaa! Namni kun cubbuu eenyuutiif jaamaa ta'ee dhalate? Isatu yakke moo yookiis abbaa isaatii fi haadha isaatu yakke?" jedhanii Yesusin gaafatan.
Yesus immoo deebisee, "Inni cubbuu hojjeteef yookiis abbaan isaatii fi haati isaa cubbuu hojjetaniif miti, isa fayyisuudhaan hojiin Waaqayyoo akka mul'atuuf jaamaa ta'ee dhalate malee.
Hojii isa ana ergee guyyaadhaan hojjechuun nuuf in ta'a, yeroo namni tokko illee itti hojjechuu hin dandeenye halkan in dhufa'o.
Biyya lafaa keessa hamman jirutti, ani ifa biyya lafaa ti" isaaniin jedhe.
Yesus akkuma kana jedheen lafatti tufee, hancufa isaatiinis biyyoo dhoqqeessee, dhoqqicha ija namichaatti dibe.
Namichaanis, "Dhaqi Siilo'am bishaan kuufamaatti dhiqadhu!" jedhe; "Siilo'am" jechuun isa ergame jechuu dha. Namichi yommus dhaqee dhiqatee, ija isaatiinis argaa, deebi'ee dhufe.
Olloonni isaa, warri kanaan dura utuu inni kadhatuu argan, "Inni kun namicha isa taa'ee kadhachaa ture mitii?" jedhanii gaafatan.
Namoonni kaan, "Eeyyee isuma" jedhan; kaan immoo, "Lakkisaa, isa fakkaata malee" jedhan. Namichi yommus, "Ani isa" jedhe.
Namoonni immoo, "Iji kee lachanuu attamitti siif banaman ree?" jedhanii isa gaafatan.
Kana irratti inni, "Namicha isa Yesus jedhamutu biyyoo dhoqqeessee ija koo lachuutti anaaf dibee, 'Gara bishaan Siilo'am dhaqiitii dhiqadhu!' anaan jedhe. Anis dhaqee dhiqadheetan arguu danda'e" jedhee isaaniif deebise.
Jarri immoo, "Inni eessa jira?" jedhanii isa gaafatan; namichi garuu, "Ani hin beeku" jedhee deebiseef.

Jarri yommus namicha dur jaamaa ture sana fuula warra Fariisotaatti in dhi'eessan.
Guyyaan Yesus biyyoo dhoqqeessee ija namicha jaamaa bane guyyaa Sanbataa ture.
Fariisonnis immoo attamitti arguu akka danda'e namicha in gaafatan; namichi yommus, "Inni ija koo irra dhoqqee kaa'e, ani immoo nan dhiqadhe, nan arges!" isaaniin jedhe.
Fariisota keessaa jarri tokko, "Namni kun guyyaa Sanbataa waan hin eegneef, nama Waaqayyo biraa dhufe ta'uu hin danda'u" jedhan. Isaan keessaa kaan garuu, "Namni cubbamaan attamitti milikkita kana hundumaa hojjetee argisiisuu danda'a?" jedhanii kana irratti yaadaan gargar ba'an.
Kana booddee warri Fariisotaa namicha isa jaamaa ture sanaan, "Waa'ee isa ija kee siif bane kanaa maal jetta?" jedhan; yommus namichi, "Inni raajii dha" jedhee deebiseef.
Yihudoonni amma iyyuu, namichi kun jaamaa akka ture akka inni arguu danda'es hin amanne; kanaaf abbaadhaa fi haadha namicha isa arguu danda'e kanaa ofitti waaman.
Warra waamaman kanaanis, "Inni kun ilma keessan, isa isin jaamaa ta'ee dhalate jettanii? Amma immoo attamitti arga ree?" jedhanii gaafatan.
Abbaan isaa fi haati isaa deebisanii, Akka inni ilma keenya ta'e, jaamaa ta'ees akka dhalate in beekna.
Amma attamitti akka argu hin beeknu; yookiis eenyu ija isaa lachuu akka baneef nuyi hin beeknu; inni nama ga'aa dha, innumtuu waa'ee ofii isaatii in dubbata, isa gaafadhaa!" jedhan,
Abbaan isaa fi haati isaa Yihudoota waan sodaataniif kana jedhan; namni "Yesus Masiihicha" jedhee dhugaa ba'u, tokkummaa mana sagadaa isaanii keessaa akka baafamu Yihudoonni sun irratti walii-galanii turan.
Sababii kanaaf abbaan isaa fi haati isaa, "Inni nama ga'aa dha; isa gaafadhaa!" jedhan.
Ergasii Fariisonni namicha jaamaa ture sanas si'a lammaffaa waamanii, "Ati, dhugaa dubbachuudhaan Waaqayyoof ulfina kenni! Namni kun cubbamaa akka ta'e nuyi in beekna" ittiin jedhan.
Namichi immoo, "Inni cubbamaa ta'uu isaa ani hin beeku, waan tokkicha duwwaa nan beeka, ani jaamaa ta'een dhaladhe; amma garuu nan arga" jedhee isaaniif deebise.
Kana irratti isaan; Maal siif godhe? Attamittis ija kee siif bane?" jedhanii gaafatan.
Inni immoo, "Kanaan dura ani isinitti himnaan dhaga'uu diddan; maaliif ammas dhaga'uu barbaaddu? Tarii isinis immoo bartoota isaa ta'uu feetuu?" jedhee deebiseef,
Fariisonni kana irratti namichatti ori'anii, "Situ bartuu isaa ti, nuyi garuu bartoota Musee ti.
Waaqayyo Museetti akka dubbate nuyi in beekna; namichi kun garuu eessaa akka inni dhufe iyyuu hin beeknu" jedhaniin.
Namichi immoo deebisee, "Inni ija koo anaaf bane, isin immoo eessaa akka inni dhufe iyyuu hin beeknu jettu; kun nama dinqa.
Waaqayyo warra cubbamootaaf akka hin dhageenye in beekna; nama isa sodaatuuf jaalala isaas isa raawwatuuf garuu in dhaga'a.
Durii durii jalqabee, namni ija nama jaamaa ta'ee dhalatee akka bane, dhaga'amee hin beeku.
Namni kun utuu Waaqayyo biraa dhufuu dhaabaate, waanuma tokko iyyuu hojjechuu hin danda'u ture" isaaniin jedhe.
Isaan immoo deebisanii, "Ati guutummaatti cubbuudhaan dhalattee nu barsiiftaa?" jedhaniin yommus namicha tokkummaa mana sagadaa isaanii keessaa in baasan.

Yesus yommus, Fariisonni namicha jaamaa ture sana tokkummaa mana sagadaa isaanii keessaa akka baasan in dhaga'e; isa argees, "Ilma namaatti in amantaa? ittiin jedhe.
Namichi immoo, "Inni isa kam? Yaa gooftaa, anatti himi; itti nan amana!" jedhee deebiseef.
Kana irratti Yesus, "Isa'oo dur argite, inni amma sii wajjin dubbachaa jirus isuma" jedheen.
Namichi deebisee, "Nan amana, gooftaa ko" jedhee, jilbeenfatee Yesusiif sagade.
Yesus ammoo "Warri hin argine akka argan, warri arguutti jiran immoo jaamota akka ta'an, firdii kennuudhaaf ani gara biyya lafa kanaa dhufeera" jedhe.
Fariisota warra isaa wajjin turan keessaa jarreen tokko kana dhaga'anii, "Nus immoo jaamota jechuu keetii ree?" jedhaniin.
Yesus immoo, "Jaamota utuu taatanii cubbuu hin qabdan turtan, amma garuu in argina jettu, kanaaf cubbuun keessan isin irratti in hafa" jedhee isaaniif deebise.

Yesus itti fufee, "Dhuguma, dhuguman isinitti hima, namni gola hoolotaatti balbalaan ol galuu dhiisee, karaa biraatiin lixu, inni hattuu dha, saamtuu dhas.
Namni balbalaan gola hoolotaatti ol galu garuu, inni tiksee hoolota sanaa ti.
Tiksee sanaaf kella eegduun in bana, hoolonni sagalee isaa in beeku, inni hoolota isaa maqaa maqaa isaaniitiin isaan waamee gad isaan in baasa.
Hoolota isaa hundumaa erga gad yaasee, fuula isaanii dura in adeema; hoolonni sagalee isaa waan beekaniif isa duukaa in bu'u.
Sagalee warra ormaa waan hin beekneef, nama orma in baqatu malee, isa duukaa hin bu'an" jedhe.
Yesus dubbii haalaa kana isaanitti hime, isaan garuu wanti inni isaanitti hime kun, maal akka ta'e hin hubanne.
Yesus ammas "Dhuguma, dhuguman isinitti hima, ana balballi hoolotaa!
Warri na dura dhufanii karaa biraatiin lixan hundinuu hattuu dha, saamtuu dhas; hoolonni garuu isaaniif hin dhageenye.
Balbalichi ana, inni anaan ol galu in fayya; ol in gala, gadis in ba'a, dheedichas in argata.
Hattuun, waan biraaf utuu hin ta'in, hatuudhaaf, qaluudhaaf, balleessuudhaafis in dhufti; ani garuu hoolonni jireenya haa qabaataniif, irraa hafaas haa qabaataniif dhufeera" jedhe.
Yesus, "Tikseen gaariin ana, tikseen gaariin lubbuu isaa hoolotaaf in kenna.
Tiksee dhugaa utuu hin ta'in bitamee kan eegu, hoolonnis kan isaa kan hin ta'in, yeeyyiin hoolotatti dhufuu yommuu argu, hoolota dhiisee in baqata; yeeyyiinis hoolota butatee, warra hafan in bittimsa.
Namichi sun bitamee waan eeguuf, hoolotaaf hin dhimmu.
Tikseen gaariin ana, ani hoolota koo beeka, hoolonni koos ana beeku.
Abbaan akkuma ana beeku, anis akkuman abbaa beeku, anii fi hoolonni koo wal beekna; lubbuu koos hoolotaaf nan kenna.
Warra gola kanatti galan malees hoolota kan biraa qaba; isaan immoo yaasuun anaaf in ta'a, sagalee koos in dhaga'u; walitti karra tokko in ta'u, tikseen isaaniis tokko in ta'a.
Lubbuu koo deebisee fudhachuudhaaf dabarsee waanan kennuuf, abbaan koo na jaallata.
Homtinuu lubbuu koo na duraa hin fudhatu anumatu ofii kootiin kenna malee. Ani lubbuu koo dabarsee kennuudhaaf, ammoo deebisee fudhachuudhaaf aboo qaba; abboommii kana immoo abbaa koo biraan fudhadhe" jedhe.
Sababii dubbii kana hundumaatiif Yihudoonni ammas yaadaan gargar ba'an.
Baay'een isaanii, "Hafuura hammaatu isa keessa jira, qalbiis dabarseera maaliif isa dhaggeeffattu?" jedhan.
Kaan immoo, "Namni hafuurri hamaan keessa jiru, dubbii akkanaa dubbachuu hin danda'u; hafuurri hamaan ija warra jaamaa banuu danda'aa ree?" in jedhu turan.

Yommus Yerusaalemitti ayyaanni seenaa mana qulqullummaa eebbisuu in ayyaaneffama ture; yeroon isaas yeroo gannaa ture.
Yesus immoo mana qulqullummaa keessa kutaa" Gardaafoo Solomoon" jedhamu, jala in deddeebi'a ture.
Yommus warri Yihudootaa isatti naanna'anii, "Ati hamma yoomiitti garaa keenya rarraafta? Masiihicha yoo taate keessaa baasii nutti himi!" ittiin jedhan.
Kana irratti Yesus deebisee, "Ani isinitti himeera, isin immoo hin amantan, hojiin ani maqaa abbaa kootiin hojjedhu hundinuu anaaf dhugaa in ba'u.
Isin garuu hoolota koo keessaa waan hin ta'iniif hin amantan.
Hoolonni koo sagalee koo in dhaga'u, ani isaan beeka, isaanis na duukaa in bu'u.
Ani jireenya bara baraa isaaniif nan kenna, isaan bara baraan hin badan, namni tokko illee harka koo keessaa isaan hin butatu.
Abbaan koo inni anatti isaan kenne, hundumaa irra guddaa dha; homtinuus harka abbaa koo keessaa isaan butachuu hin danda'u.
Abbaanii fi ani tokko isaaniin jedhe.
Kana irratti warri Yihudootaa dhaga'anii isa ajjeesuudhaaf ammas dhagaa funaannatan.
Yesus garuu deebisee, "Hojii gaggaarii abbaan koo anatti kenne baay'ee hojjedhee isinitti argisiiseera; isaan kana keessaa hojii isa kamiif dhagaadhaan ana dha'uu barbaadud?" isaaniin jedhe.
Yihudoonni immoo, "Ati Waaqayyoon waan arrabsiteef malee, hojii gaarii waan hojjetteef dhagaadhaan kan si dhoofnu miti. Ati nama taatee utuma jirtuu Waaqayyoon of goota'o" jedhanii deebisaniif.
Yesus immoo, "'Anoo isin waaqayyoota isiniin jedheera' kan jedhu seera keessan keessatti caafamee' jira mitii?
Waaqayyo warra dubbiin isaa itti kennameen 'Waaqayyoota' jedhe; waan macaafni jedhus hin diigamu.
Yoos immoo ana, isa abbaan qulqulleessee gara biyya lafaatti erginaan, 'Ani ilma Waaqayyooti' jedhe kanaan, attamitti 'Waaqayyoon arrabsita' jettu ree?
Egaa ani hojii abbaa koo hin hojjedhu yoon ta'e, anatti hin amaninaa.
Ani hojii abbaa koo nan hojjedha yoon ta'e garuu, anatti yoo amanuu dhaabaattan iyyuu; hojii kanatti amanaa! Kanaanis abbaan ana keessa, anis abbaa keessa akkan jiru, ba'eessa gootanii in hubattu" isaaniin jedhe.
Yihudoonni ammas isa qabachuu barbaadan; inni garuu isaan harkaa ba'ee sokke .
Yesus ammas gama Yordaanos, iddoo Yohannis duraan itti cuuphaa ture dhaqee achi bubbule.
Namoonni baay'eenis gara isaa dhufanii, "Yohannis milikkita tokko illee hin argisiifne, garuu waa'ee namicha kanaatiif kan inni dubbate hundinuu dhugaa ture" jedhan.
Achittis namoonni baay'een Yesusitti amanan



Bitaaniyaa ganda Maariyaamii fi obboleettii ishee Maartaatti namichi Alaazaar jedhamu tokko dhukkubsachaa ture.
Maariyaam kun ishee gooftaa urgooftuu dibdee rifeensa mataa isheetiin miilla isaa haxooftee dha; Alaazaar inni dhukkubsate kun immoo obboleessa ishee ti.
Kanaaf obboleettonni isaa gara Yesusitti nama erganii, "Gooftaa! Kunoo, inni ati jaallattu in dhukkubsata" jedhan.
Yesus kana yommuu dhaga'e, "Dhukkubni kun Alaazaar du'ee akka hafuuf miti, ulfina Waaqayyoo akka mul'isuuf, ilmi Waaqayyoos ittiin akka ulfaatuuf malee" jedhe.
Yesus immoo Maartaa fi obboleettii ishee, Alaazaarinis in jaallata ture.
Garuu dhukkubsachuu Alaazaar erga dhaga'ee iyyuu, iddoodhuma ture sana guyyaa lama oole.
Kana booddee garuu Yesus, "Mee kottaa ammas biyya Yihudaa in dhaqnaa!" jedhee bartoota isaatti in dubbate.
Bartoonni isaa immoo, "Barsiisa! Dhi'oo kana Yihudoonni dhagaadhaan si dha'uu barbaadan; ati immoo ammas achi dhaquu yaaddaa?" jedhaniin.
Yesus garuu deebisee, "Ifni guyyaa tokkoo sa'aatii kudha lama qaba mitii ree? Namni guyyaadhaan adeemu, ifa aduu waan arguuf hin gufatu.
Namni halkaniin adeemu garuu, ifa of keessaa waan hin qabneef in gufata" jedhe.
Yesus kana erga dubbatee booddee, "Alaazaar firri keenya rafeera, ani immoo dhaqeen isa dammaqsa" isaaniin jedhe.
Kana irratti bartoonni isaa, "Yaa gooftaa yoo rafeera ta'eo in fayya" jedhaniin.
Yesus akka Alaazaar du'e isaanitti dubbate, isaan garuu waa' ee rafiitii hirribaa waan dubbate isaanitti fakkaate.
Kanaaf Yesus mul'inumatti, "Alaazaar du'eera;
isin amanuu akka dandeessaniif, baga ani achi hin jiraatin; amma garuu kottaa gara isaa in dhaqnaa!" isaaniin jedhe.
Toomaas inni "Diidimos" jedhame immoo, "Egaa kottaa in dhaqna, nuyis barsiisaa wajjin in duunaa!" jedhee bartoota warra kaanitti dubbate.

Yesus yommuu achi ga'e, Alaazaar du'ee erga awwaalamee guyyaa afur ta'uu isaa bare.
Bitaaniyaan Yerusaalem irraa akka kiilo metrii sadii yookiis adeemsa walakkaa sa'aatii duwwaa in fagaata ture.
Yihudoonni baay'eenis waa'ee du'a obboleessa isaaniitiif Maartaa fi Maariyaamin jajjabeessuudhaaf dhufanii turan.
Maartaan dhufa Yesus dhageessee, gad itti baate; Maariyaam garuu mana keessa in teessi turte.
Maartaan yommus Yesusiin, "Gooftaa utuu ati as jiraattee, obboleessi koo hin du'u ture.
Ammuma iyyuu immoo waanuma ati isa kadhatte, Waaqayyo akka siif kennu ani nan beeka" jette.
Yesus yommus, "Obboleessi kee in ka'a" ittiin jedhe.
Maartaan immoo deebiftee, "Guyyaa isa dhumaatti, yeroo warri du'an du'aa ka'anitti akka inni ka'u ani beeka" jette.
Yesus garuu, "Du'aa ka'uun, jireenyis ana; namni anatti amanu yoo du'e iyyuu in jiraata.
Utuu jiruu kan anatti amanu hundinuu immoo bara baraan hin du'u; kana amantaa ree?" jedheen.
Isheen kana irratti, "Eeyyee gooftaa, ati Kristos, isa gara biyya lafaa dhufuuf jiru, ilma Waaqayyoo akka taate amaneera" jetteen.

Maartaan erga kana jettee booddee, dhaqxee obboleettii ishee Maariyaamin suuta jettee waamte; "Barsiisaan as jira, si waamas" jette.
Maariyaam akkuma kana dhageesseen, daftee kaatee gara Yesus dhaqxe.
Yesus iddoodhuma Maartaan isatti dhufte ture malee, amma illee gandichatti hin galle.
Yihudoonni warri ishee jajjabeessuudhaaf ishee wajjin mana keessa turan, Maariyaam daftee kaatee gad ba'uu ishee argan; isaan iddoo awwaalaatti boo'uu dhaqxi se'anii ishee duukaa in bu'an.
Maariyaam iddoo Yesus ture geessee, erga isa argitee miilla isaatti kuftee, "Gooftaa! Utuu ati as jiraattee, obboleessi koo hin du'u ture" jetteen.
Yesus boo'icha ishee fi boo'icha Yihudoota warra ishee wajjin dhufanii yommuu arge, hafuuratti dhiphatee garaan isaa raafame.
"Eessatti awwaaltan?" jedhee gaafannaan, "Kottuutii ilaali gooftaa!" jedhanii deebisaniif.
Yesus imimmaan isaa dhangalaase.
Yommus warri Yihudootaa, "Ilaa attam isa jaallate!" jedhan.
Isaan keessaa garri kaan garuu, "Inni ija nama jaamaa bane kun, Alaazaar akka hin duune gochuu hin danda'u turee?" jedhan.

Yesus ammas of keessatti dhiphatee, gara awwaalichaa dhaqe. Awwaalichi holqa dhagaa ti; holqichis dhagaadhaan cufamee ture.
Yommus Yesus, "Dhagicha ittii fuudhaa!" jedhe; Maartaan obboleettiin isa du'ee immoo, "Gooftaa, yoona foolii godhateera, erga awwaalamee har'a guyyaa afuraffaa isaa ti" ittiin jette.
Kana irratti Yesus, "Yoo amante ulfina Waaqayyoo akka argitu, ani sitti hin himnee ree?" isheedhaan jedhe.
Kana booddee isaan dhagicha awwaalichattii fuudhan; Yesus garuu ol ilaalee, "Yaa abbaa! Anaaf dhaga'uu keetiif sin galateeffadha.
Akka ati yeroo hundumaa anaaf dhageessu, ani beekeera, garuu namoonni as dhaabatan kun, akka ati ana ergite haa amananiifan kana dubbadhe" jedhe.
Kana jedhee sagalee guddaadhaan, "Alaazaar as ba'i!" jedhee waame.
Kanaaf namichi du'ee ture sun awwaalicha keessaa gad ba'e; miilla isaa lamaanii fi harka isaa lamaamtti wayyaan hidhamee, fuula isaattis uffanni maramee ture. Yesus, "Irraa hiikaatii gad dhiisaa! Haa dhaqu!" jedhee isaan abboome.

Yihudoota gara Maariyaam dhufan keessaa baay'een, waan Yesus hojjete arganii itti amanan.
Isaan keessaa kaan immoo gara warra Fariisotaa dhaqanii, waan Yesus hojjete isaanitti himan.
Kana irratti luboonni warri angafoonnii fi Fariisonni yaa'ii warra Yihudootaa walitti waammatanii, "Waa'ee namicha milikkita baay'ee argisiisaa jiru kanaa maal gochuu nuuf wayya?
Akkasumatti yoo isa dhiifne, namoonni hundinuu isatti in amanu; warri Roomaas dhufanii, mana qulqullummaa keenya, saba keenyas nu duraa fudhatu" jedhan.
Isaan keessaa tokko, Qayyaafaa inni jedhamu, waggaa sanatti angafa libootaa ture; inni, "Isin homaa iyyuu hin beektan.
Sabni guutummaatti dhumuu mannaa, namni tokko sabaaf du'uun akka isiniif wayyus hin hubattan" isaaniin jedhe.
Inni dubbii kana of keessaa fuudhee hin dubbanne; waggaa sanatti angafa lubootaa waan tureef, Yesus saba sanaaf du'uuf akka jiru, raajii dubbate malee.
Saba sana duwwaadhaaf utuu hin ta'in, ijoollee Waaqayyoo warra biyya adda addaatti bittimmaa'an tokkummaatti walitti qabuudhaaf du'uuf ture.
Kanaaf jarri guyyaa sanaa jalqabanii, Yesusin ajjeesuudhaaf murtoo godhan.
Yommus Yesus qooda mul'inatti Yihudoota gidduu deddeebi'uu, iddoo sana dhiisee gara kutaa biyyaa isa lafa onaatti dhi'aatuu, gara mandara Efreem jedhamuu dhaqee, bartoota isaa wajjin achi in bubbule.
Ayyaanni Faasiikaa warra Yihudootaa dhi'aannaan, biyya keessaa namoonni baay'een, ayyaanichi utuu hin ga'in of qulleessuudhaaf, Yerusaalemitti ol ba'an.
Isaan kun Yesusii wajjin wal arguu barbaadan; mana qulqullummaa keessa dhaabatanii, "Maal isinitti fakkaata? Gara ayyaanichaa in dhufa moo?" waliin jedhan.
Luboonni warri angafoonnii fi Fariisonni, Yesusin qabachuudhaaf, namni iddoo inni jiru beeku akka isaanitti beeksisuuf abboommii baasan.


Ayyaaneffamuu Faasiikaa guyyaa ja'aan jiru, Yesus Bitaaniyaa iddoo Alaazaar ture dhaqe; inni isa Yesus warra du'an keessaa dammaqse ture.
Achitti irbaata qopheessaniif; Maartaan in ergamti, Alaazaar garuu warra isaa wajjin maaddiitti dhi'aatan keessaa tokko ture.
Maariyaam yommus urgooftuu dibataa makaa hin qabne hidda biqiltuu gati-jabeessa "Naardos" jedhamu irraa kan hojjetame, akka walakkaa liitrii kan ta'u fuutee, miilla Yesus lachuu dibdee, rifeensa mataa isbeetiinis haxoofte; manichi immoo foolii urgooftuu sanaatiin in guutame.
Bartoota isaa keessaa tokko, Yihudaan namni biyya Keriyot, inni isa qabsiisuuf jira ture garuu kana irratti,
"Urgooftuun kun meetii dhibba sadiitti gurguramee, maaliif warra hiyyeessotaaf hin kennamne?" jedhee dubbate.
Kana immoo hiyyeessotaaf oo'ee miti, hattuu waan tureef jedhe malee; korojoo horii isaanii isa baatu keessaas in fudhata ture.
Yesus immoo, "Ishee dhiisi! Guyyaa awwaala kootiif na qopheessuudhaaf urgoofticha keesse'o.
Namoota hiyyeessota yeroo hundumaa of biratti in argattu, ana garuu yeroo hundumaa hin argattan" jedhe.

Yihudoota keessaas namoonni sonaan baay'een Yesus achi jiraachuu dhaga'an; yommus Yesus duwwaadhaaf utuu hin ta'in, Alaazaarin isa inni warra du'an keessaa dammaqses ilaaluudhaaf achi dhufan.
Yommus luboonni warri angafoonni Alaazaarin immoo ajjeesuudhaaf murtoo godhan.
Sababiin isaa immoo Yihudoota keessaa baay'een isaaf jedhanii dhaqanii, Yesusitti in amanu waan turaniif.

Borumtaas namoonni sonaan baay'atanii ayyaanichaaf ol ba'an, Yesus Yerusaalem akka dhufu dhaga'an.
Damee moka meexxii harkatti qabatanii, isa simuudhaaf ba'an; sagalee guddaadhaanis, "Hosaa'inaa, mootiin Israa'el inni maqaa Waaqayyoo gooftaatiin dhufu galateeffamaa dha" jedhan.
Yesus yommus ilmoo harree tokko argatee irra taa'e; kunis macaafa keessatti caafameera;
"Yaa ijoollee Xiyoon hin sodaatinaa, kunoo, mootiin keessan ilmoo harree irra taa'ee in dhufa" jedhame.
Bartoonni isaa si'a duraa kana hin hubanne; Yesus ulfina isaatti erga ol fudhatamee booddee garuu, kun waa'ee isaatiif akka caafame, kanas akka isaaf godhan in yaadatan.
Namoonni gaafa inni Alaazaarin awwaala keessaa waamee, warra du'an keessaas dammaqse isa bira turan, kana gochuu isaa dhugaa ba'anii turan.
Yommus tuuti jaraa milikkita kana argisiisuu isaa waan dhaga'aniif, isa simuudhaaf ba'an.
Warri Fariisotaa garuu, "Isin waan tokko dhimma baafachuu akka hin dandeenye in argitu; biyyi lafaa isa duukaa bu'eera" waliin jedhan.

Warra yeroo ayyaanichaatti sagaduudhaaf ol ba'an keessa, Giriikonni tokko turan.
Isaan kun Filiphos, nama Betsayidaa isa kutaa biyya Galiilaa sana bira dhufanii, "Yesusin arguu feena, gooftaa" jedhaniin.
Filiphos immoo dhaqee Indriiyaasitti hime; Indriiyaasii fi Filiphos walii wajjin dhaqanii Yesusitti himan.
Yesus garuu deebisee, "'Yeroon ilmi namaa ulfina isaatti ol fudhatamu ga'eera.
Dhuguma, dhuguman isinitti hima; iji qamadii biyyoo keessa bu'ee yoo du'uu dhaabaate, tokkichuma ta'ee hafa; yoo du'e garuu ija baay'ee in godhata.
Namnni jireenya isaa mararsiifatu jireenya isaa in dhaba; namni biyya lafaa kanatti jireenya isaa hin mararsiifanne garuu, jireenya bara baraatiif isa in kaa'ata,
Namni tokko yoo anaaf ergamuu barbaade, ana duukaa bu'uun in ta'aaf, inni anaaf ergamus lafa ani jiru in jiraata; namni anaaf ergamu yoo jiraate, abbaan koo ulfina in kennaaf jedhe.

Yesus itti fufee, "Amma lubbuun koo dhiphatteetti; egaa, 'Yaa abbaa yeroottii kana na oolchi!' jedhu moo ree? Garuu sababiidhuma kanaaf ani immoo gara yerottii kanaa dhufe.
Yaa abbaa maqaa kee ulfeessi, guddisi!" jedhe. Yommus sagaleen tokko waaqa irraa dhufee, "Raawwaadhee ulfeessee, guddiseera; si'achis nan ulfeessa, nan guddisas!" jedhe.
Tuuta achi ijaajjee dhaga'aa ture keessaa kaan, "Qaqawwee dha" jennaan, kaan immoo, "Ergamaa Waaqayyootu isatti dubbate" jedhan.
Yesus immoo deebisee, "Sagaleen kun sababii keessaniif dubbate malee, sababii kootiif miti.
Yeroon firdii biyya lafa kanaa amma, inni hamaan biyya lafaa kana seerratus amma gad in gatama.
Ani yommuun lafa irraa ol kaafamu, nama hundumaa ofitti nan harkisa" jedhe.
Kanas du'a attamii du'uudhaaf akka ture tuquuf jedhe.
Tuuti jaraas deebisanii, "Kristos bara baraan akka jiraatu seera irraa dhageenyeerra; egaa attamitti ilmi namaa ol kaafamuun in ta'a jetta ree? Ilmi namaa, kun eenyu inni?" jedhaniin.
Yesus immoo, "Ifni amma iyyuu yeroo gabaabaadhaaf isin bira jira; dukkanni akka isin hin qaqqabetti, ificha utuu qabdanii adeemaa! Namni dukkana keessa adeemu, gara kam akka dhaqu hin beeku.
Ijoollee ifaa akka taatanitti, ificha utuu qabdanii ifichatti amanaa!" isaaniin jedhe. Yesus kana dubbatee isaan biraa adeemee, ija isaanii duraas of dhokse.

Utuma Yesus milikkita baay'ee isaan duratti hojjetee argisiisuu iyyuu, isaan isatti hin amanne.
Kun immoo dubbiin raajicha Isaayaas akka raawwatamuuf, isa inni, "Yaa gooftaa, eenyutu waan nuyi dhageenyee itti himne amane? Irreen Waaqayyoos eenyutti mul'ate?" jedhe.
Isaan amanuu hin dandeenye; Isaayaas itti dabale immoo,
"Ija isaaniitiin akka hin arginetti, garaa isaaniitiinis akka hin fudhannetti akka ani isaan fayyisuufis, akka isaan hin deebinetti, inni ija isaanii jaamseera garaa isaaniis jabeesseera" jedhe dubbateera.
Isaayaas ulfina isaa argee, waa'ee isaa waan dubbateef kana jedhe.
Haa ta'u iyyuu malee Yihudoota warra aboo qaban keessa iyyuu baay'een itti amananiiru; garuu mana sagadaa isaanii keessaa nu baasu jedhanii warra Fariisotaa waan sodaataniif, isatti amanuu isaanii hin mul'ifne.
Isaan Waaqayyo irraa ulfina argachuu caalaa nama irraa ulfina argachuu jaallatan.

Yesus sagalee isaa guddisee "Namni anatti amanu, isa ana erge sanatti amana malee, anatti amana miti;
namni ana argus, isa ana erge sana arga.
Eenyu illee kan anatti amanu dukkana keessatti akka hin hafnetti, ani ifa ta'ee gara biyya lafa kanaa dhufeera.
Namni dubbii koo dhaga'ee yoo eeguu dhaabaate, ani isatti hin faradu; ani biyya lafaa oolchuudhaaf malee, itti faraduudhaaf hin dhufne.
Nama ana tuffatee, dubbii koo fudhachuu diddetti kan faradu jira; dubbii ani dubbadhetu guyyaa isa dhumaatti isatti farada.
Abbicha isuma na ergetu ofii isaatii waanan dubbadhu na abboome malee, ani ofuma kootiin hin dubbanne.
Dubbiin inni na abboomes, jireenya bara baraaf akka ta'e ani beeka; egaa waanan jedhu, akka abbaan anatti himettan dubbadha" jedhe.



Ayyaana Faasiikaa dura, Yesus biyya lafaa kana keessaa gara abbaa dhaquudhaaf yeroon isaa akka ga'e in beeke; inni biyya lafaa kana keessatti kan isaa warra ta'an akkuma jaallate, hamma dhumaatti jaalala guutuu isaan argisiise.
Yeroo irbaataatti, Seexanni akka Yihudaan ilmi Simoon, namni biyya Keriyot, Yesusin dabarsee kennuuf yaada isaa irra kaa'ate,
Yesus immoo Waaqayyo abbaan waan hundumaa harka isaatti akka kenne, inni ofii isaatii Waaqayyo biraa akka dhufe, gara Waaqayyoos akka dhaqu in beeke.
Kanaafis irbaata irraa ka'ee, wayyaa isaa of irraa fuudhee kaa'ee, erbee tokkos fuudhee mudhiitti suuqqate,
Xuwwee miillaatti bishaan buusee, miilla bartootaa dhiqee, erbicha mudhiitti suuqqate sanaanis qoorsuutti ka'e.
Simoon Phexros biras geenyaan, Phexros, "Gooftaa situ miilla koo dhiqaa?" ittiin jedhe.
Yesus immoo, "Waan ani hojjechaa jiru ati amma hin beektu; gara booddeetti garuu in hubatta" jedhee deebiseef.
Phexrosis, "Yoom iyyuu taanan miilla koo hin dhiqxu" jedheen. Kana irratti Yesus, "Ani yoon si dhiquu dhaabaadhe, na biraa qooda hin qabdu" jedhee deebiseef.
Simoon Phexros yommus, "Yoos miilla koo duwwaa utuu hin ta'in, harkas mataas na dhiqi!" ittiin jedhe.
Yesus immoo, "Kanaan dura kan dhiqate miilla isaa duwwaa dhiqachuu malee, lammaffaa isaaf hin barbaachisu inni guutummaatti qullaa'aa dha'o; isin qullaa'oo dha, garuu hunda keessan miti" jedheen.
Innoo dabarsee isa kennuuf kan ture, eenyu akka ta'e waan beekeef, "Hundumti keessan qullaa'oo mite" jedhe.
Yesus miilla isaanii dhiqee wayyaa isaa fudhatee, iddoo isaatti erga deebi'ee booddee, "Waanan isiniif godhe hubattuu ree?
'Barsiisaa, gooftaas' jettanii na waamtu, isin akkuma jettan iyyuu ani isa.
Ani barsiisaan keessanii fi gooftaan keessan ergan miilla isiniif dhiqee, isin immoo miilla walii walii keessaniif dhiquun isiniif in ta'a.
Ani akkuman isiniif godhe, isinis immoo akka gootanitti fakkeenya isiniif ta'eera,
Dhuguma, dhuguman isinitti hima, hojjetaan isa isa hojjechiifatu irra hin caalu, inni ergames isa ergate irra hin caalu.
Kana erga beektanii, akkuma kanaatti yoo hojjettan kan ayyaanomtanii dha.
"Ani waa'ee hunduma keessaniitiif hin dubbadhu, warra ani fo'adhe immoo beeka; inni macaafni, 'Namichi buddeena koo nyaate na dhiite!' jedhu garuu, raawwatamuun in ta'a.
Yommuu inni ta'u 'Ani isa ta'uu koo akka amantaniif, utuu inni hin ta'in duraan dursee amma isinitti nan hima.
Dhuguma, dhuguman isinitti hima, namni isa ani erge simatu ana simachuu isaa ti, namni ana simatus isa ana erge simachuu isaa ti" jedhee isaanitti dubbate.

Yesus erga kana dubbatee booddee, hafuura isaatti dhiphatee, "Dhuguma, dhuguman isinitti hima, tokko isin keessaa dabarsee na kennuuf jedha" jedhee dhugaa ba'e.
Bartoonni garuu waa'ee eenyuutiif akka inni dubbate walii wallaalanii, ija keessa wal ilaalan.
Bartoota isaa keessaa inni Yesus jaallate tokko baay'ee Yesusitti maxxanee in taa'a ture.
Kanaaf Simoon Phexros waa'ee eenyuutiif akka Yesus dubbate haa gaafatuuf, nyaaraan bartichatti argisiise.
Bartuun sunis gara Yeusitti jedhee, "Yaa gooftaa, eenyu inni?" jedhee gaafate.
Yesus immoo "Inni ani buddeena afaan kaa'ata tokko cuuphee kennuuf isa" jedhee deebiseef; si'uma sanas buddeena afaan kaa'ata tokko cuuphee, Yihudaa ilma Simoon nama biyya Keriyotiif kenne.
Yihudaan akkuma buddeenicha afaan kaa'ateen, Seexanni isatti gale; yommus Yesus, "Waan gochuuf jettu dafii godhi!" ittiin jedhe.
Warra maaddiitti taa'an sana keessaas, maaliif Yesus akkas akka ittiin jedhe, homtinuu hin hubanne.
Kaan Yihudaan korojoo horii waan baateef Yesus, "Waan ayyaanaaf nu barbaachisu biti!" ittiin jedhe; yookiis immoo akka inni hiyyeessotaaf waa kennuuf, itti hime se'an.
Yihudaan buddeena afaan kaa'ata tokko sana fudhatee, achumaan gad ba'e; yeroon isaa immoo halkan ture.

Yihudaan erga gad ba'ee booddee, Yesus, "Egaa ilmi namaa ulfina argachuu isaa ti; Waaqayyos isaan ulfina argachuu isaa ti.
[Waaqayyo isaan ulfina erga argatee], Waaqayyo immoo deebisee ulfina isa in argachiisa, dafees in argachiisa.
Yaa ijoollee ko, si'achi yeroo gabaabaa duwwaadhaafan isinii wajjin jira; na barbaaduuf jirtu, 'Iddoo ani dhaqu dhufuu hin dandeessan' jedhee Yihudootatti akkuman hime, isinittis immoo amma nan hima.
Akka isin wal jaallattaniif abboommii haaraa isiniif nan kenna; ani akkuman isin jaalladhe, isnis immoo akka wal jaallattan isin abboomeera.
Jaalala yoo waliif qabaattan, kanaan namoonni hundinuu akka isin bartoota koo taatan in beeku" jedhe.

Yommus Simoon Phexros, "Eessa dhaquuf jetta yaa gooftaa?" jedheen, Yesus immoo, "Iddoo ani dhaquudhaaf jedhu amma na duukaa dhufuu hin dandeessu, booddee garuu na duukaa in buuta" jedhee deebiseef.
Kana irratti Phexros, "Gooftaa maaliifan amma si duukaa bu'u hin danda'u? Anoo siif jedhee lubbuu koo kennuuf jira" jedheen.
Yesus immoo deebisee, "Maal akkas anaaf jettee lubbuu kee kennita? Dhuguma, dhuguman sitti hima, indaanqoon utuu hin iyyin si'a sadii na ganta" jedhe.



Yesus itti fufee bartoota isaatiin, "Garaan keessan hin raafamin, Waaqayyotti amanaa, anattis amanaa!
Mana abbaa koo keessa iddoon jireenyaa baay'eetu jira; utuu inni hin jiru ta'ee, isinitti nan himan ture; iddoo jiru sana isiniif qopheessuudhaaf nan adeema.
Yommuun dhaqee iddoo sana isiniif qopheessus, iddoodhuma ani jiru isinis akka jiraattaniif deebi'ee dhufeetan gara ofii kootiitti isin fudhadha.
Lafa ani dhaqu, karicha achi geessus in beektu" jedhe.
Toomaas immoo, "Yaa gooftaa, eessa akka ati dhaqxu hin beeknu, karicha immoo attamitti beekuu dandeenya?" jedheen.
Yesus deebisee, "Karichi, dhugaan, jireenyis, ana; anaan yoo ta'e malee, eenyu iyyuu gara abbaa hin dhufu.
Ana beektanii utuu jiraattanii, abbaa koos in beektu turtan; ammaa jalqabdanii isa in beektu, isa argitaniittus" jedheen.
Filiphos immoo, "Yaa gooftaa, abbaa nu argisiisi, kanaa achi nu ga'a" ittiin jedhe.
Yesus deebisee, "Utuma ani yeroo dheeraa hammana ga'u isinii wajjin jiraadhuu iyyuu ana hin beeknee, Filiphos? Namni ana arge abbaa arge; attamitti, 'Abbaa nu argisiisi' jetta ree?
Ani abbaa keessa, abbaanis ana keessa akka jiru hin amantuu ree? Abbaa isa ana keessa jiraatutu hojii isaa hojjeta malee, dubbii ani isinitti dubbadhu hundumaa ofuma kootiin hin dubbadhu.
Ani abbaa keessa, abbaanis ana keessa akka jiru na amanaa! yookiis sababii hojichuma kana hundumaaf ana amanaa!
"Dhuguma, dhuguman isiniin jedha, namni anatti amanu waan ani hojjedhu hundumaas in hojjeta; ani gara abbaa waanan dhaquuf kana irra kan caalu iyyuu in hojjeta.
Abbaan ilma isaatiin ulfina akka argatutti, waanuma isin maqaa kootiin kadhattan ani nan raawwadha.
Waanuma tokko isin maqaa kootiin yoo kadhattan, ani nan raawwadha" jedheen.

Yesus itti fufee, "Isin yoo na jaallattan abboommota koo in eegdu.
Ani abbaa nan kadhadha, inni bara baraan isin bira haa jiraatuuf, kan biraa kan isiniif dubbatu, isiniif in kenna.
Inni isiniif dubbatu kun, hafuura dhugaa ti; biyyi lafaa waan isa hin argineef isa hin beekneefis, isa fudhachuu hin danda'u. Isin garuu, inni isinii wajjin waan turuuf, isin keessas waan jiraatuuf isa beekuuf jirtu.
Ani kophaatti isin hin dhiisu, gara keessan nan dhufa.
Yeroo gabaabduu booddee biyyi lafaa deebi'ee ana hin argu, isin garuu ani waanan jiraadhuuf, isinis immoo jiraachuuf waan jirtaniif na argitu.
Gaafas ani abbaa koo keessa, isin immoo ana keessa, anis isin keessa akkan jiru beekuuf jirtu.
Namni abboommii koo qabu, inni isa raawwatus, isa kan na jaallatu; nama na jaallatu immoo abbaan koo isa jaallachuuf jira, anis isa nan jaalladha, ofii koos isatti mul'isuufan jira" jedhe.
Yihudaa nama biyya Keriyot utuu hin ta'in, Yihudaa inni tokko, "Gooftaa, attamitti ati biyya lafaatti utuu hin ta'in nutti of mul'ifta ree?" ittiin jedhe.
Yesus deebisee, "Eenyu illee yoo na jaallate dubbii koo in raawwata, abbaan koo immoo isa in jaallata; nuyis isa bira in dhufna, iddoo jireenyaas isa bira in godhanna.
Namni ana hin jaallanne immoo dubbii koo hundumaa hin raawwatu, dubbiin isin dhageessan kunis kan abbicha isa na ergee ti malee, kan koo miti" jedheen.
Yesus ammoo, "Kana hundumaa utuun isin bira jiruu isinitti himeera.
Inni isiniif dubbatu hafuurri qulqulluun, inni abbaan maqaa kootiin ergu garuu, waan hundumaa isin in barsiisa, waanan isinitti hime hundumaas isin in yaadachiisa.
Nagaa isin biratti nan hambisa, nagaa koo isiniif nan kenna; ani akka biyyi lafaa kennuttan isiniif kenna miti, garaan keessan hin raafamin, hin sodaatinis!
'Amma nan adeema deebi'ees isin bira nan dhufa' akkan isiniin jedhe dhageessaniittu; utuu na jaallattu taatanii, waanan gara abbaa dhaquuf in gammaddu turtan, abbaan na caala'o,
Kunis yeroo raawwatamu akka amantaniif, duraan dursee utuu inni hin ta'in kunoo, isinitti himeera.
Kanatti dabalee si'achi waan baay'ee isinii wajjin hin dubbadhu, inni biyya lafaa kana seerratu dhufuutti jira; haa ta'u iyyuu malee, inni ana irratti aboo hin qabu.
Garuu ani abbaa jaallachuu koo, akka abboommii abbaan anaaf kennettis hojjechuu koo biyyi lafaa haa beeku; ka'aa egaa itti adeemnaa!" jedhe.



Yesus, "Mukichi waynii inni dhugaan ana, mukicha dhaabee kan eeguu immoo abbaaa koo ti.
Damee utuu anatti jiruu ija hin godhanne, hundumaa in mura; damee isa ija godhatu hundumaa garuu, caalchisee akka inni ija godhatuuf irraa in qeexxa'a.
Isin ammuma iyyuu dubbii ani isinitti dubbadheen qulleeffamtaniittu.
Anatti qabadhaa jiraadhaa! Anis isinitti nan jiraadha; akkuma dameen muka waynichaatti qabatee yoo jiraachuu dhaabaate ofiin ija godhachuu hin dandeenye, isinis anatti qabattanii yoo jiraachuu dhaabaattan ija godhachuu hin dandeessan.
Ani muka waynichaa ti, isin immoo damoota isaa ti; inni anatti qabatee jiraatu, anis isatti jiraadhu, isa ija baay'ee kan godhatu; anattii gargar baatanii waan tokko illee gochuu hin dandessan.
Namni anatti qabatee hin jiraanne, akkuma damee sanaa in gatama, in gogas; damoota akkasiis walitti qabanii ibiddatti in naqu, in gubatus.
Isin anatti qabattanii yoo jiraatan, dubbiin koos isin keessa yoo jiraate, waan feetan in kadhattu, isiniif in ta'as.
Kanaan ija baay'ee godhachuu keessaniin, bartoota koo akka taatanis mul'isuu keessaniin ulfinni abbaa koo in argama.
"Abbaan akka na jaallate, anis akkasumas isin jaalladheera; jaalala kootti qabamaa jiraadhaa!
Akkuma ani abboommii abbaa kootii hundumaa eegee, jaalala isaattis qabamee jiraadhu, isinis abboommii koo hundumaa yoo eegdan, jaalala kootti, qabamtanii in jiraattu.
Gammachuun koo isin keessatti akka argamuuf, gammachuun keessanis guutuu akka ta'uufan kana hundumaa isinitti dubbadhe.
"Abboommiin koo isa kana; ani akkan isin jaalladhe, isinis wal jaalladhaa!
Namni tokko firoota isaatiif jireenya isaa dabarsee kennuu irra kan caalu, jaalala guddaa qabaachuu hin danda'u.
Waanan isin abboome yoo gootan, isin firoota koo ti.
Ani garboota isiniin hin jedhu, garbichi waan gooftaan isaa godhu hin beeku'o; ani garuu firoota koo isiniin jedheera, waanan abbaa koo irraa dhaga'e hundunaas isin beeksiseera.
Isin ana hin fo'anne, anatu isin fo'ate; dhaqxanii akka ija godhattaniif, iji keessanis akka jiraatuuf, maqaa kootiin abbaa waan kadhattanis akka inni isiniif kennuuf, ani isin kaaseera.
Kana hundumaa akka isin wal jaallattaniifan isin abbooma" jedhe.

Yesus itti dabalees, "Biyyi lafaa yoo isin jibbe, isin dura akka ana jibbe beekaa!
Kan biyya lafaa utuu taatanii, biyyi lafaa akka kan isaatiitti isin in jaallata ture; amma garuu anatu biyya lafaa keessaa isin fo'ate malee, isin kan biyya lafaa waan hin ta'iniif, biyyi lafaa is in in jibba.
Dubbii ani, 'Hojjetaan isa hojjechiifatu irra hin caalu jedhee isinitti hime yaadadhaa! Kanaaf na ari'atanii yoo jiraatan isinis in ari'atu; dubbii koo eeganii yoo jiraatan dubbii keessanis in eegu.
Sababii kootiif jedhanii kana hundumaa isin irratti in raawwatu, isa na erge sana hin beekani'o.
Utuu ani dhufee isaanitti hin dubbanne ta'ee, cubbuu isaanitti hin ta'u ture; amma garuu cubbuu isaaniif waan itti qabatan hin argatan.
Namni na jibbu, abbaa koos immoo in jibba.
Utuu hojii namni biraa tokko illee hin hojjetin kana hundumaa ani isaan gidduutti hin hojjenne ta'ee, cubbuu isaanitti hin ta'u ture; amma garuu hojii kana hundumaa utuma arganii, anas abbaa koos in jibban.
Kana gochuun isaaniis, dubbiin seera isaanii keessatti, 'Sababiidhuma malee na jibban' jedhamee caafame akka raawwatamuuf.
"Hafuura isa isiniif dubbatu abbaa biraa isiniif nan erga; hafuurri dhugaa inni abbaa biraa ba'u sun yommuu dhufu, anaaf dhugaa in ba'a.
Isinis immoo jalqabaa jalqabdanii anaa wajjin waan turtaniif, dhugaa in baatu" jedhe. 
Yesus itti fufee, "Ani kana hundumaa karaa irraa akka isin hin gufanneefan isinitti hime.
Manneen sagadaa isaanii keessaa isin in baasu; caalaadhumatti iyyuu yeroon itti isin ajjeesan in dhufa; namni yoo isin ajjeeses Waaqayyoof waan hojjetu isatti fakkaata.
Isaan abbaa yookiis ana waan hin beekiniif kana hundumaa in godhu".
Egaa yeroon kun hundinuu itti ta'u yommuu ga'u, kana isinitti himuu koo akka yaadattaniifan, kana isinitti dubbadhe. Ani jalqabatti dubbii kana isinitti hin himne, yommus ofii kootii isinii wajjinan ture" jedhe.

Yesus, "Amma garuu gara isa na ergee nan dhaqa, isin keessaas tokko illee, 'Eessa dhaqxa?' jedhee ana hin gaafatu.
Waan ani kana jedheef immoo, garaan keessan baay'ee gaddeera.
Dhuguman isinitti hima, yoon adeeme isiniif wayya; yoon adeemuu dhaabaadhe inni isiniif dubbatu gara keessan hin dhufu; ani yoon dhaqe garuu isa isiniifan erga.
Inni yommuu dhufu waa'ee cubbuu, waa'ee qajeelummaa, waa'ee firdiis, biyya lafaa in hubachiisa.
Isaan waan anatti hin amanneef, cubbuu isaanii in argisiisa;
ani gara abbaa dhaquu kootiin isinis na arguu dhabuudhaan qajeelummaa koo in argisiisa;
isa biyya lafaa kana abboomutti faradamuu isaatiin, firdii in argisiisa.
"Ani waan baay'ee kanan isinitti himu illee qaba, ammaaf garuu baachuu hin dandeessan.
Hafuurri dhugaa sun yommuu dhufu, gara dhugaa hundumaa keessatti isin in geessa; inni waan dhaga'u dubbata malee, of keessaa fuudhee hin dubbatu; waan dhufuuf jirus isinitti in mul'isa.
Dubbii koo keessaa fuudhee waan isinitti mul'isuuf, inni anaaf ulfina in kenna.
Waan abbaan qabu hundinuu kan kooti; kanaafan inni dubbii koo keessaa fuudhee isinitti in mul'isa, jedhee isinitti dubbadhe" jedhe.

Yesus, "Yeroo xinnoo booddee na arguu in dhabdu, ammoo yeroo xinnoo booddee deebitanii na argitu" jedhe.
Bartoota isaa keessaa kaan, "'Yeroo xinnoo booddee na arguu in dhabdu, ammoo yeroo xinnoo booddee deebitanii na argitu', yeroo biraa immoo, 'Ani gara abbaa dhaquu koo ti' nuun jechuun isaa kun maali?" waliin jedhan.
Itti fufaniis,  "Yeroo xinnoo' jechuun isaa kun maali? Maal akka inni jedhu hin beeknu" jedhan.
Yesus akka isaan isa gaafachuu barbaadan baree, "Inni ani 'Yeroo xinnoo booddee na arguu in dhabdu, ammoo yeroo xinnoo booddee deebitanii na argitu' jedhe maal jechuu akka ta'e, wal gaggaafachaa jirtuu?
Dhuguma, dhuguman isiniin jedha; isin in boossu in wawwaattus; biyyi lafaa garuu in gammada; isin in gadditu, gaddi keessan garuu gammachuutti in geddarama.
Dubartiin ciniinsifattu yeroon ishee waan ga'eef in gadditi; mucaa erga deessee garuu, namni biyya lafaatti waan dhalateef, gammachuu irraa kan ka'e rakkina ishee sana hin yaadattu.
Akkasuma isinis amma gadda qabdu; garuu ani deebi'ee isin nan arga, garaan keessanis in gammada, gammachuu keessanis eenyu illee isin duraa hin fudhatu.
Gaafas isin homaa ana hin gaafattan; dhuguma, dhuguman isinitti hima, waanuma isin maqaa kootiin isa kadhattan abbaan isiniif in kenna.
Hamma ammaatti isin maqaa kootiin waan tokko illee hin kadhanne; egaa gammachuun keessan guutuu akka ta'uuf kadhadhaa, in fudhattus!" isaaniin jedhe.

Yesus, "Kana hundumaa dubbii haalaatiin isinitti dubbadheera; garuu yeroon ani dubbii haalaatiin isinitti hin dubbanne in dhufa; yommus mul'inattan waa'ee abbaa isinitti hima.
Gaafas isin maqaa kootiin in kadhattu, ani immoo abbaatti isiniif nan dubbadha isiniin hin jedhu.
Isin waan na jaallattaniif, abbaa biraa dhufuu koos waan amantaniif, abbaan ofii isaa isin in jaallata.
Abbaa biraa ba'een gara biyya lafaa dhufe, deebi'ee immoo biyya lafaa nan dhiisa gara abbaas nan dhaqa" jedhe.
Yommus bartoonni isaa, "Kunoo, amma'oo dubbii haalaatiin hin dubbattu, mul'inatti himta.
Amma ati waan hundumaa, gaaffii namni qabu iyyuu utuu inni si hin gaafatin akka beektu nuyi barreerra; kanaanis Waaqayyo biraa akka ati dhufte in amanna" jedhaniin.
Yesus immoo isaaniif deebisee, "Amma in amantuu?
Yeroo isin itti kophaatti na dhiiftanii gara mana mana keessaniitti bittimmooftan in dhufa, ammuma iyyuu immoo dhufeera; ani garuu kophaa koo miti, abbaan anaa wajjin jira.
Anatti qabamtanii nagaa akka qabaattaniif ani kana hundumaa isinitti hime; biyya lafaatti rakkina qabdu, garuu jabaadhaa! Ani biyya lafaa mo'eera" jedhe.

Dubbii kana erga dubbatee booddee, Yesus gara waaqaatti ol ilaalee, "Yaa abbaa, yerichi ga'eera, ilmi kee ulfina akka siif kennuuf, ilma kee gara ulfinaatti ol fudhadhu.
Akkuma ati foon-qabeessa hundumaa irratti aboo isaaf kennite, inni immoo warra ati isaaf kennite hundumaaf jireenya bara baraa haa kennuuf.
Waaqayyo isa tokkicha, isa dhugaa, Yesus Kiristosin isa ati ergites beekuun isaanii jireenya bara baraa ti.
Ani lafa irratti ulfina siif kenneera, hojii akka ani hojjedhuuf ati anaaf laattes raawwadheera.
Ammas yaa abbaa, ulfina isa utuu biyyi lafaa hin uumamin ani si biratti qaba tureen, ofii kee biratti ulfina anaaf kenni!
"Biyya lafaa keessaa warra ati anaaf laattetti maqaa kee beeksiseera. Isaan kan kee turan, ati immoo anaaf isaan laatte; isaanis dubbii kee eeganiiru.
Ammas wanti ati anaaf kennite hundinuu si biraa ta'uu isaa hubataniiru.
Dubbii ati anaaf kennite hundumaa ani immoo isaaniif kenneera. Isaanis fudhatanii, ani si biraa akkan dhufe dhuguma hubatan; akka ati na ergites amanan.
Ani isaaniifan kadhadha, biyya lafaatiif hin kadhadhu, warra ati anaaf kenniteef malee; isaanoo kan kee ti.
Kan koo hundumtuu kan kee ti, kan kees kan koo ti, ulfinni koos isaaniin in mul'ata.
Ammas ani si'achi biyya lafaatti hin argamu, isaan garuu biyya lafaa keessa jiru; ani immoo gara kee nan dhufa. Yaa abbaa qulqulluu, akkuma nuyi tokko taane, warri ati anaaf kennites tokko akka ta'aniif, maqaa keetiin isaan eegi!
Hamma ani isaan bira turetti, humna maqaa keetii isa ati anaaf kenniteen isaan nan eege; waan hamaattii isaan eegeera, dubbiin macaafaa akka raawwatamuufis isaan keessaa ilma badiisaa malee, tokko illee kan bade hin jiru.
Amma garuu gara kee nan dhufa, isaan immoo gammachuu koo guutummaatti akka qabaataniif, dubbii kana biyya lafaa keessatti nan dubbadha.
Ani dubbii kee isaaniif kenneera; akkuma ani kan biyya lafaa hin ta'in, isaanis kan biyya lafaa waan, hin ta'iniif, biyyi lafaa isaan jibbe"'.
Isa hamaattii akka isaan eegduuf malee, biyya lafaa keessaa akka isaan baaftuuf si hin kadhadhu.
Akkuma ani kan biyya lafaa hin ta'in, isaanis kan biyya lafaa miti.
Dubbiin kee dhugaa dha, dhugichaan isaan qulqulleessi.
Akka ati biyya lafaatti na ergite, anis akkasuma biyya lafaatti isaan ergeera.
Isaan immoo dhugaatti kan qulqullaa'an akka ta'aniif, ani isaaniif jedhee of nan qulleessa.
"Isaan kana duwwaadhaaf miti, warra dubbii isaanii dhaga'anii anatti amananiifis immoo nan kadhadha malee.
Isaanis tokko haa ta'aniif, yaa abbaa, akka ati ana keessa jirtu anis si keessa akkan jiru, isaanis nu keessa haa jiraataniif, biyyi lafaas ati akka na ergite haa beekuuf kadhachuu koo ti.
Akkuma nuyi tokko taane, isaanis tokko haa ta'aniif, ulfina ati anaaf kennite isaaniif kenneera.
Ani isaan keessa atis na keessa jiraachuu keetiin isaanis raawwatanii tokko haa ta'an; biyyi lafaas ati na erguu kee, akkuma na jaallattes isaan immoo jaallachuu kee haa beeku!
Yaa abbaa, isaan ati anaaf kennite kun iddoon ofii jiraadhu haa jiraataniif, ulfina isa ati biyyi lafaa utuu hin uumamin waan na jaallatteef anaaf laattes, haa arganiif nan fedha.
Yaa abbaa ko, qajeelaa! Biyyi lafaa kun si hin beeku, ani garuu si beeka, isaan kunis immoo ati akka na ergite beekaniiru.
Maqaan kee isaan biratti akka beekamu godheera, jaalalli ati ittiin na jaallatte isaan keessa akka jiraatuuf, anis isaan keessa akkan jiraadhuuf, ammas akka beekamu nan godha" jedhe.

Yesus dubbii kana erga dubbatee bartoota isaa wajjin ka'ee iddoo dhaabaa dachaa Qedroon gama jiru tokko dhaqe; inni, bartoonni isaas dhaabaa sana keessa lixan.
Yesus yeroo baay'ee bartoota isaa wajjin achitti wal arga waan tureef, Yihudaan inni dabarsee isa kennuuf ture iddoo sana in beeka.
Yommus Yihudaan loltuu kutata tokko, warra eegduu mana qulqullummaa, luboota angafootaa fi Fariisota biraa ergamanis, of duukaa buusee dhufe; jarri guca, ibsaa, mi'a lolaas in baatu turan.
Yesus waan isatti dhufuuf jiru hundumaa beekee, ka'ee itti adeemee, "Eenyuun barbaaddu?" isaaniin jedhe.
Isaan immoo deebisanii, "Yesusin namicha biyya Naazireet" jedhan; kana irratti Yesus, "Innoo, ana" jedhe. Yihudaan inni dabarsee isa kennus isaanumaa wajjin in dhaabata ture.
Yeroo inni, "Innoo, ana" isaaniin jedhetti gara booddee isaaniitti deebi'anii in kukkufan.
Ammas, "Eenyuun barbaaddu?" jedhee isaan gaafate; isaan immoo, "Yesusin namicha biyya Naazireet" jedhan.
Yesus deebisee, '" Innoo, ana', jedhee isinitti himeera; kanaaf ana barbaaddu yoo ta'e, isaan kana dhiisaa, haa dhaqan!" jedhe.
Dubbiin inni kanaan dura, "Warra ati anaaf kennite keessaa tokko illee hin ganne" jedhe, akka raawwatamuuf kana dubbate.
Simoon Phexros, billaa qaba ture iyyuu luqqifatee naa'oo angafa lubootaa rukutee, gurra isaa mirgaa irraa kute; maqaan naa'oo sanaa immoo Maalkos ture.
Yesus garuu Phexrosiin, ''Billaa kee mann'ee isaatti deebisi! Xoofoo dhiphinaa abbaan anaaf kenne keessaa hin dhuguu ree?" jedhe.

Kutati warra loltuu, angafni kumaas, karaa warra Yihudootaa immoo eegdonni mana qulqullummaa Yesusin qabanii hidhan.
Duras Haannaasitti isa geessan; Haannaas abbiyyuu Qayyaafaa ti, Qayyaafaan immoo bara sanatti angafa lubootaa ture.
Qayyaafaan kunis, namni tokko sabaaf du'uu akka wayyu Yihudoota isa gorse ture.

Simoon Phexrosiifi bartuun kan biraa tokko Yesus duukaa dhaqan; bartuun inni kaan angafa lubootaa biratti beekamaa waan tureef, Yesusii wajjin oobdii mana angafa lubootaa sana lixe.
Phexros immoo; karaa alaa karra dura in dhaabata ture; kanaaf bartuun inni kaan, inni angafa lubootaa biratti beekame sun, gad ba'ee xomboree ishee karra eegdutti dubbatee, Phexrosin ol galche.
Xomboreen karra eegdu sun Phexrosiin, "Atis bartoota namicha kanaa keessaa tokko mitii ree?" jette; inni immoo, "Ana miti" jedhe.
In dhaamota waan tureef, hojjetoonnii fi eegdonni ibidda cilaattii qabsiisanii, ijaajjanii in qaqqaammatu turan; Phexrosis isaanii wajjin dhaabatee in qaqqaammata ture.

Angafichi lubootaa yommus Yesusin waa'ee bartoota isaatii fi waa'ee barsiisa isaatii gaggaafate.
Yesus immoo deebisee, "Ani mul'inatti biyya lafaatti dubbadheera; yeroo hundumaas mana sagadaa fi mana qulqullummaa iddoo Yihudoonni hundinuu itti walga'anitti, barsiiseera; dhoksaattis waan tokko illee hin dubbanne.
Egaa maaliif na gaafatta ree? Waanan isaaniin jedhe, warra na dhaga'e gaafadhu; isaan waanan jedhe in beeku" jedheen.
Yeroo inni kana jedhetti, eegdota isa bukkee dhaabatan keessaa tokko, "Akkasitti angafa lubootaatiif deebii deebiftaa?" jedhee maddii isaa kabale.
Yesus deebisee, "Yoon dabaa dubbadheera ta'e, dabaa sana mul'isii dhugaa ba'i! Dubbii qajeelaa yoon dubbadhe garuu maaliif na rukutta ree?" jedheen.
Haannaas ergasii Yesusin, akkuma inni hidhamee jirutti, gara Qayyaafaa angaficha, lubootaatti in erge.

Simoon Phexros dhaabatee utuu ibidda qaqqaammachaa jiruu, warri kaan, "Atis bartoota isaa keessaa tokko mitii?" jedhanii isa gaafatan; inni garuu, "Ana miti" jedhee gane.
Hojjetoota angafa lubootaa keessaas tokko, firri isa Phexros gurra isaa kutee, "Isaa wajjin iddoo dhaabaa sana keessatti ani si hin arginee?" jedhe.
Phexros garuu ammas in gane; yommusumas indaanqoon in iyyite.

Ergasii Yesusin mana Qayyaafaatii gara mana mootummaa warra Roomaa, lafa inni biyya bulchu jiraatutti geessan; yeroon isaas ganama barii ture. Warri Yihudootaa ofii isaaniitii hoolaa Faasiikaa nyaachuudhaaf of in eeggatu waan turaniif, akka hin xuroofneef mana mootummaa warra Roomaa sana hin lixne.
Kanaaf Philaaxos gara isaaniitti gad ba'ee, "Wanti isin namicha kana ittiin hadheessitan maali?" jedheen.
Isaan immoo deebisanii, "Utuu inni kun nama hamaa hojjete ta'uu dhaabaate, nuyi sitti dabarsinee isa hin laannu turre" jedhaniin.
Philaaxos immoo, "Isinumti isa fudhadhaa, dhaqaatii akka seera keessaniitti isatti faradaa!" isaaniin jedhe. Warri Yihudootaa garuu, "Nuyi nama tokko illee ajjeesuuf seerri nuuf hin kennu" jedhaniin.
Kanas, Yesus du'a attamiitiin du'uuf akka jiru tuquudhaaf kan inni jedhe, akka raawwatamuuf dubbatan.
Philaaxos yommus gara mana mootummaa sanatti ol deebi'e, Yesusin waamsisee, "Ati mooticha Yihudootaatii?" jedhee isa gaafate.
Yesus deebisee, "Kana yaaduma keetiin dubbatta moo yookiis warra kaantu waa'ee koo sitti hime?" jedhe.
Philaaxos immoo, "Anatu' Yihudii dha moo ree? Saba keetu, luboota warra angafootatus anatti dabarsee si kenne, ati maal goote?" jedhe.
Yesus garuu deebisee, "Mootummaan inni kan kootii mootummaa biyya lafaa kanaa miti; utuu mootummaa biyya lafaa kanaa ta'ee, akka ani warra Yihudootaatti hin kennamneef, namoonni koo anaaf in lolu turan; garuu mootummaan inni kan kootii mootummaa biyya lafaa kanaa miti" jedhe.
Philaaxos, "Yoos immoo ati mootii dha kaa?" jedheen; Yesus deebisee, "Akka ani mootii ta'e ati iyyuu in jetta, dhugaadhaaf dhugaa ba'uufan dhaladhe, kanumaafanis gara biyya lafaa dhufe; inni kan dhugaa ta'e hundinuus, sagalee koo in dhaga'a" jedhe.
Kana irratti Philaaxos, "Dhugaan maal inni?" jedheen. Kana dubbatee ammas gara warra Yihudootaatti gad ba'ee, "Ani dabaa tokko illee isa irratti hin argu.
Garuu Faasiikaatti nama hidhame tokko akkan isiniif gad dhiisu, amala godhattaniittu; mooticha Yihudootaa kana akkan isiniif gad dhiisu in feetuu?" isaaniin jedhe.
Isaan itti iyyanii, "Isa kana miti, Barabbaa malee!" jedhan; Barabbaan kun immoo saamtuu ture.

Yommus Philaaxos Yesusin achii fuudhee reebsise.
Warri loltuu gonfoo qoraattii hojjetanii, mataa isaa irra kaa'an; uffata dhiilgees itti uffisan.
Gara isaatti deddeebi'aniis, "Attam ree, yaa mootii Yihudootaa!" jedhanii isa in kabalu turan.
Philaaxos ammas gad ba'ee, "Dabaa tokko illee akkan isa irratti hin argine akka beektaniif, kunoo, gara keessanittan gad isa baasa" isaaniin jedhe.
Yesus immoo gonfoo qoraattii kaa'atee, uffata dhiilgees uffatee gad ba'e; yommus Philaaxos, "Namichi kunoo ti ilaalaa!" isaaniin jedhe.
Luboonni warri angafoonnii fi eegdonni yeroo isa argan, "Fannisi! Fannisi!" jedhanii iyyan. Philaaxos immoo, "Isin ofii keessanii fuudhaatii isa fannisaa, ani dabaa tokko illee isa irratti hin argine" isaaniin jedhe.
Warri Yihudootaa deebisanii, "Nuyi seera tokko qabna; inni immoo ilma Waaqayyoo of godheera, kanaaf akka seera keenyaa sanatti du'uutu isa irra jira" jedhan.
Philaaxos dubbii kana yommuu dhaga'e caalchisee in sodaate.
Deebi'ees manichatti ol lixee, Yesusiin, "Ati eessaa dhufte?" jedhe; Yesus garuu deebii hin deebifneef.
Philaaxos kana irratti, "Anatti hin himtuu? Gad si dhiisuudhaaf akka ani humna qabu, akkasumas si fannisuudhaaf akka ani humna qabu hin beektu moo?" jedheen.
Yesus garuu deebisee, "Utuu olii siif kennamuu dhaabaate, ati humna tokko illee ana irratti hin qabdu turte; kanaafis inni dabarsee sitti na kenne, cubbuu caalaa qaba" ittiin jedhe.
Kana irraa kan ka'es Philaaxos isa gad dhiisuuf in dhama'e. Warri Yihudootaa garuu, "Namicha kana yoo gad dhiifte, ati fira mootii warra Roomaa miti; namni ofii isaa, mootii of godhu hundinuu, mootii warra Roomaatiin morkata'o" jedhanii itti iyyan.
Philaaxos dubbii kana dhaga'ee Yesusin gad baasee, iddoo dhagaa buufamaa isa afaan Ibraayisxiitti "Gabataa" jedhamutti, barcuma firdii irra taa'e.
Kunis guyyaa qophee Faasiikaa gara sa'aatii ja'affaatti ture. Philaaxos yommus Yihudqotaan, "Ilaa mootii keessan" jedhe.
Isaanis iyyanii, "Balleessi, balleessi, isa fannisi!" jedhan. Philaaxos immoo, mootii keessan fannisuu ree?" ittiin jedhe. Luboonni warri angafoonni immoo deebisanii, "Nuyi Qeesaar mootii warra, Roomaa malee mootii hin qabnu" jedhan.
Yommus akka inni fannifamuuf dabarsee isaanitti isa kenne; isaan akkasitti Yesusin fuudhanii adeeman.
Yesus fannoo isaa ofii baatee, gara iddoo "Lafee mataa" yookiis afaan Ibraayisxiitti "Golgootaa" jedhamutti ba'e.
Achitti isa fannisan; namoota kan biraa lama, garasii fi garanaan, Yesusinis gidduutti fannisan.
Philaaxos yommus waan ittiin beeksisu tokko caafee, mataa fannoo isaatiitti maxxanse; caaffatichis, "Yesus nama biyya Naazireet, mooticha Yihudootaa" kan jedhu ture.
Iddoon itti Yesus fannifame mandarichatti dhi'oo waan tureef, caaffata beeksisaa sana Yihudoota keessaa baay'eetu dubbise; inni afaan Ibraayisxiitti, afaan warra Roomaatti, afaan warra Giriikiittis caafamee ture.
Yommus luboonni warri angafoonni Yihudootaa Philaaxosiin, "Namicha kanatu 'Ani mootii Yihudootaa ti' jedhe, jedhi malee, 'Mooticha warra Yihudootaa' jettee hin caafin!" jedhan.
Philaaxos garuu deebisee "Waanan caafe caafeera" jedhe.
Yesusin erga fannisaniis warri loltuu, wayyaa isaa fudhatanii, tokko tokko 'akka isaan ga'utti iddoo afuritti hirmaatan; kittaan isaa garuu olii hamma gadiitti dha'aa tokkichaan ba'e malee, hodhaa hin qabu ture.
''Kanaafis; "Kottaa kittaa kana hin tarsaafnu, muka itti buufannee abbaa inni ba'uuf ilaalla!" waliin jedhan. Kanaanis dubbiin macaafaa inni,"Wayyaa koo hirmaatanii, uffata koottis muka buufatan"jedhe in raawwatame.

Fannoo Yesus bukkees haati isaa, obboleettiin haadha isaa, Maariyaam haati manaa Qilophaa, Maariyaam isheen Magdalaas, in dhaabatu, turan.
Yesus yeroo sanatti haadha isaa, bartuu isa inni jaallates ishee bukkee utuu dhaabatuu argee, haadha isaatiin, "Haadha ko, ilaa ilma kee!" jedhe.
Ergasii bartuu sanaan immoo, "Ilaa haadha kee!" jedhe; bartichi yeroo sanaa jalqabee gara mana ofii isaatti ishee fudhate.
Yesus amma wanti hundinuu fiixaan ba'uu isaa beekee, dubbii macaafaa fiixaan baasuudhaaf, "Nan dheebodhe" jedhe.
Qodaan daadhiin waynii dhangaggaa'aan keessa guute tokko achi in dhaabata ture; daadhii dhangaggaa'aa sanas, waan akka cumaa buqqee hadhaa'aa isa bishaan dhagnatti xuuxu tokkotti guutanii, hanxaxii hisoophiitti kaa'anii afaan Yesusitti qaban.
Yesus daadhii dhangaggaa'aa sana erga afaaniin qabee booddee, "Fiixaan ba'eera" jedhe; mataa isaa jal'isee hafuura isaa kenne.

Guyyaan sun guyyaa itti qophaa'an; guyyaan Sanbata isatti aanus guyyaa guddaa ture. Kanaaf dhagna warra fannifamanii, guyyaa Sanbataatti fannoo irra akka hin oolle gochuudhaaf, lafeen miillan isaanii cabsamanii fannoo irraa akka gad buufamaniif, warri Yihudootaa Philaaxosin gaafatan.
Akkasitti warri loltuu dhufanii, miilla namicha isa duraa kan isa isaa wajjin fannifamees in cabsan.
Gara Yesus dhufanii, kanaan dura du'uu isaa yommuu argan garuu miilla isaa hin cabsine.
Haa ta'u iyyuu malee, warra loltuu keessaa inni tokko eeboodhaan cinaacha isaa waraannaan, yommusuma dhiignii fi bishaan keessaa lola'e.
Inni kana arge dhugaa ba'eera, wanti inni dhugaa ba'es amanamaa dha; isinis immoo akka amantanitti, inni isa dhugaa akka dubbatu in beeka.
Kunis inni macaafni, "Lafeen isaa tokko illee hin cabsamu" jedhe haa raawwatamuuf ta'e.
Macaafni iddoo biraatti immoo, "Garuma isa waraananii in ilaalu" jedhe.

Kana booddees Yoseef kan jedhamu namni Armaatiyaa tokko, reeffa Yesus fannoo irraa fudhachuudhaaf Philaaxosin kadhate; Philaaxos tole jennaan, namichi dhaqee reeffa Yesus fudhate. Namichi kun Yihudoota waan sodaateef, mul'inatti utuu hin ta'in dhoksaatti bartuu Yesus ture.
Niqoodemos immoo inni gaafa jalqabaa halkaniin Yesus bira dhufe, waliin makaa qumbii fi sabirii naxirii dhibba tokko kan ta'u fuudhee iddoo sana dhaqe.
Yommus reeffa Yesus fuudhanii akka amala awwaala Yihudootaatti, urgooftuu sanaa wajjin wayyaa quncee talbaa irraa hojjetameen kafanan.
Lafa inni itti fannifame sana immoo iddoon dhaabaa tokko ture; iddoo dhaabaa sana keessas awwaalli haaraan, kanaan dura namni keessatti hin awwaalamin tokko ture.
Guyyaa warri Yihudootaa itti qophaa'an ta'e, awwaalichi dhi'ootti waan argameef, Yesusin achi keessa kaa'an.

Guyyaa jalqaba torbaniitti, [gaafa Sanbata guddaa,] utuu dukkanaa'uutti jiruu obboroodhaan, Maariyaam isheen Magdalaa gara awwaalichaa dhuftee, dhagichi awwaalicha ittiin cufanii turan, awwaalicha irraa akka fuudhame argite.
Isheen fiigaa gara Simoon Phexrosii fi gara bartuu isa kaan, isa Yesus jaallatee dhuftee, "Goofticha awwaala keessaa fudhataniiru, eessa akka isa kaa'anis hin beeknu!" jettee isaanitti himte.
Yommusumas Phexrosii fi bartuun inni kaan ba'anii, gara awwaalichaa dhaqan.
Isaan lamaan walii wajjin fiigan; bartuun inni kaan garuu Phexros dura darbee fiigee, dafee awwaalicha bira ga'e.
Innis gad jedhee kafanni achi akka jiru arge malee, keessa hin lixne.
Simoon Phexrosis immoo isa booddeedhaan dhufee, achumaan awwaalichatti ol lixee, kafanichi achi kaa'amee arge.
Erbeen mataa Yesus irra ture garuu, kafanichaa wajjin hin kaa'amne, dachaafamee kophaatti iddoo tokko ture malee.
Kana booddee bartuun inni kaan, inni Phexros dura awwaala bira ga'ee ture, keessa lixee, kana argee amanes.
Macaafni, "Inni, warra du'an keessaa ka'uun in ta'aaf" in jedha, isaan garuu kana hamma ammaatti hin beekne.

Maariyaam alaan awwaala bukkee dhaabatee in boossi turte; isheen boo'aa gad jettee awwaalicha keessa ilaalte.
Ergamoonni Waaqayyoo lama uffata adii uffatanii, iddoo Yesus kaa'amee ture, inni tokko mataa duraan, inni kaan immoo miilla jalaan utuu taa'anii argite.
Isaan yommus, "Dubartii nana, maaliif boossa?" jedhanii ishee gaafatan; isheen immoo, "Gooftaa koo fudhataniiru; ani iddoo isa kaa'an hin beeku" jettee isaaniif deebifte.
Kana jechaa yammuu garagalte, Yesusin argite. Inni achi dhaabata ture; isheen garuu Yesus ta'uu isaa hin barre.
Yesus immoo, "Dubartii nana, maaliif boossa? Eenyuun barbaadda?" jedhee ishee gaafate; isheen illee, kun eegduu dha jettee, waan yaadeef, "Gooftaa ko, ati asii fuutee iddoo tokkotti isa geessiteetta yoo ta'e, eessa akka isa keesse anatti himi, ani dhaqee isa nan fida" ittiin jette.
Yommus Yesus, "Maariyaam!" isheedhaan jedhe. Isheen immoo gara isaatti garagaltee, afaan Ibraayisxiitiin, "Rabbuunii!" ittiin jette; kana jechuun "Barsiisaa" jechuu dha.
Yesus immoo, "Ana hin qabin! Ani amma iyyuu gara abbaatti ol hin baane; gara obboloota koo dhaqii, 'Ani gara abbaa kootii fi abbaa keessaniitti, gara Waaqayyo kootii fi Waaqayyo keessanitti ol nan ba'a' jedhii isaanitti anaaf himi!" jedhee ishee abboome.
Ergasii Maariyaam isheen Magdalaa dhuftee, "Ani goofticha argeera, inni dubbii kana anatti dubbateera" jettee bartootatti in himte.

Guyyaa jalqaba torbaniitti [gaafa Sanbata guddaa] sana galgala, bartoonni Yihudoota waan sodaataniif, mana cufatanii taa'an; yommus Yesus dhufee isaan gidduu dhaabatee, "Nagaan isiniif haa ta'u!" isaaniin jedhe.
Kana erga jedhee booddee harka isaa lamaanii fi cinaacha isaa isaanitti argisiise; bartoonnis goofticha arganii gammadan.
Yesus ammas itti deebi'ee, "Nagaan isiniif haa ta'u'" isaaniin jedhe; itti fufees, "Abbaan akkuma ana erge, ani immoo isin nan erga" jedhee isaanitti dubbate.
Kana jechaa hafuura isaanitti baafatee, "Hafuura qulqulluu fudhadhaa!
Cubbuu isaanii kan isin dhiiftaniif, cubbuun isaanii isaaniif dhiifameera; cubbuu isaaniittii kan isin hin hiikne, cubbuu isaaniitiin hidhamaniiru" isaaniin jedhe.

Bartoota gooftaa kudha lamaan keessaa, Toomaas inni "Diidimos" jedhame tokko, Yommuu Yesus dhufe bartootaa wajjin hin turre.
Bartoonni warri kaanis, "Goofticha argineerra" jedhanii itti himan; inni garuu, "Iddoo sibiilichi ure, harka isaa lamaanitti yoon arge malee, quba koos iddoo sibiilichi ure irra yoon kaa'e malee, harka koos madaa cinaacha isaa keessa yoon kaa'e malee, hin amanu'" isaaniin jedhe.
Guyyaa saddeet booddees bartoonni isaa ammas walitti qabamanii mana keessa turan, Toomaasis isaanii wajjin ture. Isaanii mana cufatanii utuu taa'anii, Yesus dhufee isaan gidduu dhaabatee, "Nagaan isiniif haa ta'u!" isaaniin jedhe.
Kana booddee Toomaasiin, "Quba kee fidii as irra kaa'i, harka koo lamaan ilaali, harka kee fidiitii madaa cinaacha koo keessa kaa'i; kan hin amanne hin ta'in, kan amante ta'i malee!" jedhe.
Toomaasis, "Gooftaa ko, Waaqayyo ko!" jedhee deebiseef.
Yesus immoo, "Yaa Toomaas, waan ana argiteef amantee? Utuu ana hin argin kan amanan, attam haa gammadan!" ittiin jedhe.Sababii Wangeelichi Caafameef
Yesus macaafa kana keessatti kan hin caafamin, milikkita kan biraa baay'ee bartoota isaa duratti hojjeteera.
Isaan kun garuu, Yesus, Kristosicha, ilma Waaqayyoo ta'uu isaa akka amantaniif, amanachuu keessaniinis maqaa isaatti jireenya akka qabaattaniif caafaman.



Kana booddee Yesus ciisa bishaan Xiberiyaas bukkeetti ammas bartootatti of mul'ise; akka kanatti aanee jirutti of mul'ise.
Simoon Phexros, Toomaas inni "Diidimos" jedhamu, Naataanaa'el inni Qaanaa Galiilaa, ilmaan Zabdewos lamas bartoota warra kaan keessaa walii wajjin turan.
Yommus Simoon Phexros, "Ani qurxummii qabuu nan dhaqa" isaaniin jedhe; isaanis, "Nuyis sii wajjin in dhaqna" jedhaniin; gad ba'anii bidiruu yaabbatan. Halkan sana garuu waan tokko hin qabne.
Erga boruun baqaqee immoo Yesus qarqara bishaanii dhaabatee ture; bartoonni garuu Yesus ta'uu isaa hin barre.
Yesus yommus, "ljoollee! Qurxummii waa of biraa hin qabdanii?" isaaniin jedhe; isaan immoo,"Waawuu" jedhanii deebisaniif.
Inni immoo, "Bidiricha bukkee gara mirgaatiin kiyyoo darbadhaa in argattus!" isaaniin jedhe. Isaanis kiyyicha darbatanii, baay'ina qurxummii irraa kan ka'es isa harkisuu dadhaban.
Bartuun inni Yesus jaallate immoo, "Innoo gooftaa dha" jedhee Phexrositti dubbate. Simoon Phexros, inni gooftaa akka ta'e yommuu dhaga'e, qomee isaa isa of irraa baasee ture uffatee bishaanitti gad utaale.
Bartoonni warri kaan immoo bidiruu keessa taa'anii, kiyyoo isa qurxummiin keessa guute harkisaa dhufan; isaan akka dhundhuma dhibba lamaa malee qarqara bishaanii irraa fagoo hin turre.
Yommuu gara lafaatti ba'an immoo buddeenaa fi qurxummii barbadaa ibiddaa irra jiru argan.
Yesus, "Qurxummii isuma amma qabdan irraa waa fidaa!" isaaniin jedhe.
Kanaaf Simoon Phexros bidiricha yaabee, kiyyoo isa qurxummii gurguddaan dhibbaa fi shantamii sadii keessa guute, gara lafaatti harkise; utuma qurxummiin hamma kana baay'atuu immoo kiyyoon hin tarsaane.
Yesus Yommus, "Kottaa afaan bule baafadhaa!" isaaniin jedhe. Bartoota keessaa immoo tokko illee ija jabaatee, "Ati eenyu?" kan jedheen hin jiru; isaan gooftaa ta'uu isaa baraniiru.
Yesus dhufee buddeenicha fuudhee isaaniif kenne; qurxummichas akkasuma godhe.
Yesus du'aa erga kaafamee, kanaan si'a sadaffaa bartoota isaatti of mul'isuu isaa ti.

Erga afaan bule baafatanii booddee Yesus, Simoon Phexrosiin, "Simoon ilma Yohannis! isa warri kun na jaallatan caalaa ana jaallattaa ree?" jedhe; inni immoo, "Eeyyee gooftaa! Akkan si jaalladhu atuu in beekta" jedheen. Yesus deebisee, "Ilmoolee koo tiksi!" jedhe.
Si'a lammaffaas Yesus, "Simoon ilma Yohannis, ana jaalattaa ree?" jedheen; yommusis inni, "Eeyyee gooftaa! Akkan si jaalladhu atuu in beekta" jedhee deebiseef. Yesus immoo, "Hoolota koo eegi!" jedheen.
Si'a sadaffaas Yesus, "Simoon ilma Yohannis, ana jaalattaa ree?" jedheen. Phexros immoo waan inni si'a sadaffaa "Ana jaalattaa ree" ittiin jedheef in gadde; deebisee immoo, "Gooftaa, ati waan hundumaa in beekta; akkan si jaalladhus atuu in hubatta" jedheen; Yesus immoo, "Hoolota koo tiksi!
Dhuguma, dhuguman siin jedha, ati dargaggeessa yommuu turte ofuma keetiin mudhii kee hidhattee, gara jaallatte in dhaqxa turte; yommuu dulloomtu garuu ati harka kee in diriirsita, kan biraas mudhii kee si hidha, fuudhees gara ati hin jaallannetti si geessa" ittiin jedhe.
Kanas Phexros du'a maaliitiin Waaqayyoof ulfina kennuuf akka jiru mul'isuuf dubbate; dubbii kana booddee immoo, "Na duukaa bu'i!" ittiin jedhe.

Phexros garagalee bartuu isa Yesusin jaallata ture isaan duukaa utuu dhufuu in arge; bartuun kun isa irbaata irratti isatti jedhee, "Gooftaa, eenyu inni dabarsee si kennuuf jedhu?" jedhee gaafatee turee dha.
Phexros yommuu isa arge, Yesusiin, "Gooftaa, inni kun immoo attam ta'a?" jedhe;
Yesus immoo, "Hamma ani dhufutti akka inni jiraatuuf yoon barbaade maaltu si dhibe? Atumtuu ana duukaa bu'i! "jedheen.
Achumaanis oduun "Bartuun kun hin du'u" jedhu obboloota keessatti odeeffame. Yesus garuu "Hamma ani dhufutti akka inni jiraatuuf yoon barbaade, maaltu si dhibe?" jedheen' malee, "Inni hin du'u" hin jenne.
Inni dubbii kanaaf dhugaa ba'u, kan kana hundumaa caafes bartuudhuma kana; nuyis akka dhugaan isaa amanamaa ta'e in beekna.
Kana malees, kan biraa Yesus kan hojjete waan baay'een jiru; hundumti isaanii tokko tokkoon utuu caafamanii, biyyi lafaa macaafota isaan itti caafaman fudhachuu hin danda'u anatti fakkaata.



Yaa ulfaataa Tewofilos! Macaafa koo isa kanaan duraa keessatti, waan Yesus hojjetee fi barsiise hundumaa caafeera.
Kunis immoo jalqaba isaatii kaasee, hamma guyyaa inni ergamoota isaa warra fo'ate hafuura qulqulluudhaan abboomee, gara waaqaatti ol fudhatameetti kan ta'ee dha.

Yesus du'a isaa booddee immoo jiraataa akka ta'e, deddeebi'ee karaa hin mamsiifneen isaanitti of mul'ise; guyyaa afurtamaaf akka isa argan godhe, waa'ee mootummaa Waaqayyoos isaanitti in dubbate.
Isaanii wajjin utuu jiruus, "Abdii abbaan koo isiniif kenne, isa ani isinitti hime sana eeggadhaa malee, Yerusaalemii hin ba'inaa!" jedhee isaan abboome.
Itti dabalees, "Yohannis bishaaniin cuuphe, isin garuu guyyaa baay'ee utuu hin turin hafuura qulqulluudhaan in cuuphamtu" jedhe.

Yeroo walitti qabamanitti ergamoonni, "Yaa gooftaa, si'a kana Israa'eliif mootummaa deebiftaafii ree?" jedhanii gaafatan.
Inni immoo,"Yeroo yookiis bara abbaan gooftummaa isaatiin dhaabe, beekuun isiniif hin kennamne.
Isin garuu, hafuurri qulqulluun yommuu isin irra bu'u, humna in godhattu; Yerusaalemitti, Yihudaa hundumaatti, Samaariyaatti, hamma andaara lafaattis dhuga-baatuu koo in taatu" isaaniin jedhe.
Dubbii kana dubbatees, utuma isaan ilaalanii gara waaqaatti ol fudhatame; duumessi isa simate, ija isaanii duraas in dhokse.
Utuma isaan karaa inni ol ba'e sanattii ija hin buqqifatin, kunoo, namoonni uffata adaadii uffatan lama isaan bukkee dhaabatanii,
"Isin namoota Galiilaa, maaliif dhaabattanii waaqa keessa ilaalaa jirtu? Yesus, inni isin biraa gara waaqaatti ol fudhatame kun, akkuma amma itti gara waaqaa dhaquu isaa argitan kanatti immoo, deebi'ee in dhufa" jedhaniin.

Kana booddee ergamoonni gaara ejersaatii gara Yerusaalemiitti deebi'an; gaarichi mandaricha irraa adeemsa guyyaa Sanbataa, kunis akka dhundhuma kuma lamaa in fagaata ture.
Yommuu deebi'an immoo mana isa keessa turan kutaa ol aanutti galan. Isaanis Phexros, Yohannis, Yaaqoob, Indriiyaas, Filiphos, Toomaas, Bartolomewos, Maatewos, Yaaqoob 'ilma Alfewos, Simoon isa "Hinaafticha" jedhamee beekamee fi Yihudaa ilma Yaaqoob turan.
Isaan kun hundinuu dubartoota tokkoo wajjin, Maariyaam haadha Yesus, obboloota isaa wajjinis yaada tokkoon kadhataaf of kennanii turan.
Gidduu sana Phexros walga'ii, amantoota akka  nama dhibbaa fi digdamaa ta'an keessa dhaabatee,
"Obboloota nana, dubbiin macaafaa inni hafuurri qulqulluun duraan dursee afaan Daawitiin waa'ee Yihudaaf dubbate, raawwatameera; innoo warra Yesusin qabuu dhaqan duraa deemee argisiise.
Inni nuu wajjin lakkaa'amee, hojii kanas nuu wajjin hojjechuudhaaf fuula qabatee ture.
Namichi kun, horii isa hojii jal'inaa hojjetee argate sanaan, lafa bitate; ofii isaa mataadhaan kufee tarsa'ee, mar'umaan isaas bakkee guute.
Kunis warra Yerusaalem jiraatan hundumaa biratti beekame, lafichis afaan isaaniitti 'Akeldaamaa' jedhamee waamame, hiikuun isaas 'Lafa dhiigaa' jechuu dha.
Macaafa faarfannaa keessatti,
"Kanaafis yeroo itti Yesus gooftaan nu gidduu deddeebi'aa ture hundumaatti, warra nuu wajjin turan keessaa nama tokko nu barbaachisa.
Innis yeroo cuuphaa Yohannisii jalqabee, hamma guyyaa gooftaan itti nu biraa ol fudhatameetti, nu gidduu kan ture, nuu wajjin dhuga-baatuu du'aa ka'uu isaa ta'uun irra jira" jedhe.
Achumaan namoonni lama maqaan isaanii dha'ame; isaanis Yoseef, isa Baarsaabaas yookiis Yosxos jedhamee waamamu, akkasumas immoo Maatiyaas isa jedhamu turan.
Warri walitti qabaman sun, "Gooftaa, garaa namoota hundumaa beektuu, isaan kana lamaan keessaa isa fo'atte mul'isi!
Hojiidhaaf ergaa Yihudaan irraa garagalee, gara iddoo isaaf ta'uu dhaqe kana haa fudhatuuf" jedhanii kadhatan.
Yommus isaan lamaaniif muka buufnaan, Maatiyaasiif ba'e; inni kana irratti ergamoota kudha tokkon sanatti dabalame.



Ayyaanni guyyaa shantammaffaa inni "Phenxeqostee" jedhamee beekame yommuu ga'e, hundinuu iddoo tokkotti walitti qabamanii turan.
Dingatas huursaan waaqa irraa akka bubbee bubbisuutti dhaga'amee, manicha isaan keessa jiranis guute.
Arraba ibiddaa kan fakkaatan isaanitti mul'atan, gargar tamsa'aniis, wanti akka arraba ibiddaa kun tokkon tokkon isaanii irra taa'an.
Yommus hundumti isaanii hafuura qulqulluudhaan guutaman; akka hafuurri dubbachuu isaa isaaniif kennetti, afaan garaa garaa dubbachuu jalqaban.
Yihudoonni Waaqayyoon sodaatan Yerusaalem kan jiraatan, saba irra lafa hundumaa keessaa kan dhufan turan.
Jarreen kun hundinuu huursaa kana yommuu dhaga'an, iddoo kun ta'etti dacha'an; warri hafuura qulqulluudhaan guutaman kun afaan tokkon tokkon isaaniitiin akka dubbatan dhageenyaan, waan jedhan wallaalan.
Na'anii dinqifatanii, "Warri dubbachaa jiran kun hundinuu Galiilota miti moo?" jedhanii gaafatan.
Dabalaniis, "Tokkon tokkon keenya attamitti afaan itti dhalanneen isaan dhageenya?
Nuyi warri biyya Phaartee, warri Meediyaa, warri Elaam, nuyi namoonni Mesophotaamiyaa, warri Yihudaa, Qaphadooqiyaa, Phonxosiifi Asiyaas,
nuyi warri Firiigiyaadhaa fi Phamfiliyaa, Gibxiidhaa fi kutaa Liibiyaa keessaa naannoo mandara Qareeneetii, nuyi warri Roomaas biyya ilaaluudhaaf kan dhufne.
Nuyi Yihudoonni, amantii warra Yihudootaa kan fudhannes, nuyi warri Qareexisii fi Araboonni, isaan kun hojii Waaqayyoo isa dinqisiisaa afaan ofii keenyaan utuu jajanii in dhageenya" jedhan.
Hundumti isaanii na'anii waan godhan wallaalanii, "Kun maal ta'uuf jedha?" jedhanii wal gaggaafatan.
Kaan immoo, "Isaan kun daadhii jabaa quufaniiru" jedhanii itti ga'isan.

Phexros garuu warra kudha tokkoo wajjin dhaabatee, sagalee isaa ol fudhatee, namootatti dubbachuutti ka'e, "Isin yaa warra Yihudootaa, warri Yerusaalem jiraatanis hundinuu, mee hubadhaa, dubbiin koos isiniif haa galu!
Jarreen kun kan machaa'an isinitti hin fakkaatin, amma ganama, yeroonis sa'aatii sadaffaa dha!
Inni asitti ta'e kun garuu, waan Waaqayyo afaan raajicha Yo'eliin dubbatee dha;
'Guyyaa gara dhumaatti akkana in ta'a jedha Waaqayyo,foon-qabeessa hundumaaf hafuura koo nan kenna,ilmaan keessanii fi intaloonni keessan raajii in dubbatu;dargaggoonni keessan mul'ata in argu,maanguddoonni keessanis abjuu in abju'atu.
Eyyee, guyyoota sanatti hojjetoota koo warra dhiiraa fi dubartiidhaafhafuura koo nan kenna, raajiis in dubbatu.
Wanta dinqisiisaa ol waaqa irraa, milikkitas gad lafa irraa,dhiigaa fi ibidda, aara lafa gurraachessus nan argisiisa;
guyyaan gooftaa inni guddaanii fi dinqisiisaan utuu hin dhufin,aduun dukkanatti, jiinis dhiigatti in geddaramti.
Maqaa gooftaa kan waammatu hundumtinuu immoo in oola' jedhe.
"Isin yaa warra Israa'el, dubbii kana dhaggeeffadhaa, Waaqayyo harka Yesus nama Naazireet kanaan, hojii aangoo isaa, dinqiidhaa fi milikkita garaa garaa kan isin beektan, isin gidduutti hojjechuu isaatiin fudhatamaa isa godhe.
Namni kun akka Waaqayyo dur murtoo godhetti, akka yaada isaattis dabarfamee kenname; isin immoo harka, warra seera Waaqayyoo hin eegneetiin, muka irratti fanniftanii isa ajjeeftan.
Waaqayyo garuu hidhaa du'aattii hiike; inni harka du'aa jalatti qabamee turuu waan hin dandeenyeef, du'aa isa kaase.
Daawit waa'ee isaatiif, 'Yeroo hundumaa goofticha fuula koo durattan ilaala, akka ani hin sochooneefis inni gara mirga koo jira;
kanaaf garaan koo gammade, arrabni koos in ililcha;foon koos abdii keessa in buufata.
Lubbuu koo iddoo warra du'aniitti hin dhiiftu,dhuunfaa kees tortoratti dabarsitee hin kennitu.
Karaa gara jireenyaatti geessus na barsiifteetta;anaa wajjin jiraachuu keetiin garaa koo gammachuudhaan in guutta' in jedha.
"Yaa obboloota ko, waa'ee Daawit abaabilii keenyaa mul'inatti isinitti himuu nan jaalladha; inni du'eera awwaalameeras, awwaalli isaas hamma har'aatti iyyuu nu bira jira.
Inni, raajii ture, Waaqayyo sanyii isaa keessaa tokko teessoo mootummaa isaa irra akka teessisuuf; kakuudhaan akka isa abdachiise in beeke.
Kanaaf duraan dursee argee, waa'ee du'aa ka'uu Kristosiif,'Inni iddoo warra du'aniitti hin dhiifamne, foon isaas tortoratti hin kennamne' jedhee raajii dubbate.
Yesus kana, Waaqayyo du'aa kaaseera; nus hundumti keenya isa kanaaf dhuga-baatuu dha.
Inni gara mirga Waaqayyoo abbaatti ol fudhatamee, hafuura qulqulluu isa abdachiifamee ture abbaa biraa fuudhee erge; kan isin amma argitanii fi dhageessiin kun isa.
Daawit ofii isaa gara waaqaatti ol hin baane, haa ta'u iyyuu malee,'Gooftichi gooftaa kootiin gara mirga koo taa'i,
diinota kee ejjeta miilla kee hamman siif godhutti' jedhee dubbateera.
Egaa Waaqayyo, Yesus isa isin muka irratti fanniftan kana gooftaadhaa fi Masiihii akka godhe, Israa'eloonni hundinuu utuu hin mamin haa beekan!" jedhe.
Namoonnis kana dhaga'anii garaan isaanii baqaqe; Phexrosii fi ergamoota warra kaaniin, "Yaa oboloota nana maal goonu ree?" jedhan.
Phexros immoo, "Yaada garaa keessanii geddaradhaa; cubbuun keessan akka isiniif dhiifamuuf, tokko tokkon keessan maqaa Yesus Kristositti cuuphamaa; kennaa hafuura qulqulluus in fudhattu.
Abdiin Waaqayyo abdachiise isinii fi ijoollee keessaniif, warra fagaatanii jiraataniif, Waaqayyo keenya gooftichi itti waamu hundumaafis" jedhee deebiseef.
Kana malees Phexros kan biraa dubbii baay'eedhaan dhugaa isaanitti ba'e, "Adaba dhaloota jal'aa kanatti dhufu jalaa oolaa! jedhee, cimsee isaan gorse.
Warri dubbii isaa fudhatan in cuuphaman; kanaaf guyyaa sanatti akki lubbuu kuma sadii isaanitti in dabalaman.

Amantoonnis barsiisa ergamootaatti, tokkummaa isaanii cimsachuutti, buddeena cabsachuutti, kadhata godhachuuttis qabamanii jiraatan.
Dinqiinii fi milikkinni baay'een harka ergamootaatiin in godhamu, namoonni hundinuus Waaqayyoon in sodaatu turan.
Kan amanan hundinuu walii wajjin iddoodhuma tokko turan, kan isaan qaban hundinuus qixxee ture.
Araddaa isaaniitii fi qabeenya isaanii gurguranii, horii isaas hundumaafuu, akka isa barbaachisetti in hiru turan.
Guyyaa guyyaatti yaada tokkoon mana qulqullummaatti deddeebi'anii, manuma mana isaaniittis buddeena cabsatanii, gammachuudhaan, garaa qulqulluudhaanis nyaata isaanii waliin ga'anii in nyaatu turan.
Isaan Waaqayyoon in galateeffatan, saba hundumaa durattis ayyaana argatan; gooftaanis guyyaa guyyaatti warra fayyan amantootatti in dabale.



Gaaf tokko Phexrosii fi Yohannis yeroo kadhata waaree booddee, innis sa'aatii salgaffaatti, gara mana qulqullummaatti ol in adeemu turan.
Kunoos namni dhaloota isaatii jalqabee naafate tokko achi ture; innis guyyuma guyyaatti baatamee dhufee, "Balbala miidhagaa" isa jedhamu sana dura taa'ee, warra mana qulqullummaa dhaqan irraa horii in kadhata ture.
Namichi, Phexrosii fi Yohannis mana qulqullummaatti ol lixuuf akka dhufan argee, horii isaan kadhate.
Phexrosii fi Yohannis ijaan isa qaban; Phexros immoo, "Nu ilaali!" jedheen.
Yommus inni waa isaan biraa kan argatu se'ee, ija keessa ilaale.
Phexros garuu," Ani meetii fi warqee hin qabu, waanan qabu garuu siifan kenna; maqaa Yesus Kristos nama Naazireetiin ka'ii, adeemi!" jedheen.
Harka isaa mirgaa qabee isa kaases, achumaanis miilli isaa fi gulubiin isaa jabaatan.
Utaalees ka'ee ijaajjee, adeemees, isaanii wajjin mana qulqullummaa lixee, asii fi achi adeemee, quruphisaa Waaqayyoon galateeffate.
Namoonni hundinuu utuu inni asii fi achi adeemuu, Waaqayyoonis utuu galateeffatuu argan;
mana qulqullummaa, "Balbala miidhagaa" dura taa'ee, horii kadhataa inni ture isa akka ta'es baranii, waan isaaf godhame kanaafis fajajanii baay'ee raajeffatan.

Yeroo namichi Phexrosii fi Yohannis biraa hafuu dide sanatti, namoonni hundinuu dinqifachaa gara isaaniitti, gara jalgala mana qulqullummaa isa "Gardaafoo Solomoon" jedhamuutti fiigan.
Phexros yommuu kana arge jaraan, "Yaa namoota Israa'el, maaliif kanatti dinqifattu? Akka waan nuyi humna keenyaan yookiis qulqullummaa ofii keenyaan isa adeemsifneettis, maaliif fajajjanii nu ilaaltu?
Isin, Yesusin Philaaxositti dabarsitanii laattan; yeroo inni isa gad dhiisuuf murtoo godhettis, fuula yaa'ii isaa dura dhaabattanii isa gantan; Waaqayyo inni kan Abrahaam kan Yisihaq kan Yaaqoobis, Waaqayyo abaabilii keenyaa, garuu hojjetaa isaa kana ol ol qabeera.
"Yesus qulqulluu fi qajeelaa ture; isin garuu isa gantanii, nama gumaa akka isiniif hiikuuf Philaaxosin kadhattan.
Isa namoota gara jireenyaatti geessus ajjeeftan, Waaqayyo immoo du'aa isa kaase, kanaafis nuyi dhuga-baatuu dha.
Humna maqaa Yesustu, maqaa isaattis amanuutu, namicha naafa isin argitanii fi beektan kanaaf jabina kenne; amantiin Yesusiin kenname immoo, fuula hunduma keessanii duratti fayyaa guutuu kenneef.
"Ammas yaa obboloota nana, isin, warri isin geggeessanis, waan gootan hundumaa utuu hin hubatin akka gootan, anuu beeka.
Waaqayyo garuu bara baay'ee dura, Masiihiin isaa akka dhiphatu, afaan raajota hundumaan dubbatee kan ture, akka kanatti akka raawwatamu godhe.
Egaa yaada garaa keessanii geddaradhaa, inni cubbuu keessan akka isiniif haxaa'utti gara Waaqayyootti deebi'aa.
Waaqayyo yeroo itti hafuurri keessan haareffamu akka isiniif fiduuf, Yesus Masiihicha, isa duraan dursee isiniif qopheessee tures, akka isiniif erguuf deebi'aa!
Durumaa jalqabee Waaqayyo afaan qulqulloota raajota isaatiin dubbachaa kan ture raawwate, hundumaa hamma iddootti deebisutti garuu, Yesus waaqa irra turuutu isaaf ta'a.
Museen iyyuu, 'Anaan akkuma kaase, Waaqayyo gooftaan keessanobboloota keessan keessaa raajii tokko isiniif in kaasa,waan inni isinitti himu hundumaa dhaggeeffachuun isin irra jira;
namni raajii sana hin dhaggeeffanne hundinuu garuu,saba sana keessaa in balleeffama jedhee ture.
Raajonni Saamu'elii jalqabanii ka'anii fi dubbatan hundinuu, waa'ee bara kanaa labsaniiru.
Raajonni kan dubbatan isiniif, kakuu Waaqayyo abaabilii keessaniif dhaabe keessaas in hirmaattu; Abrahaamiin, 'Ijoollee ijoollee keetiin sabni biyya lafaa irraa hundinuu in eebbifamu' jedhee ture.
Kanaafis Waaqayyo karaa keessan isa hamaattii hunduma keessan deebisuudhaan isin eebbisuudhaaf, hojjetaa isaa kaasee, duraan dursas isinitti erge" jedhe.



Phexros gaafas Yohannisii wajjin namootatti dubbii kana dubbachaa utuu jirtu, luboonnii fi dura-buutuun eegduu mana qulqullummaa, Saduqoonnis isaan biraan ba'an.
Ergamoonni kun namoota barsiisanii, Yesus du'aa akka ka'e, du'aa ka'uunis akka jiru waan lallabaniif, isaanitti aaran.
Jarri yeroo sanatti lachuu isaanii qabatanii, waan galgalaa'eef hamma bari'utti mana hidhaatti kennan.
Warra dubbicha dhaga'an keessaa baay'een garuu in amanan; lakkoobsi amantootaas kan dhiirotaa duwwaan iyyuu akka kuma shanii ga'e.
Lafti bariinaan, gurguddoonni Yihudootaa fi maanguddoonni, barsiisonni seeraas, Yerusaalemitti walitti qabaman.
Isaan keessas Haannaas angafichi lubootaa, Qayyaafaanis, Yohannisii fi Iskindros, kan biraas mana angafoota lubootaa keessaa turan.
Isaan ergamoota qaban sana yaa'ii dura dhaabachiisanii, "Humna maaliitiin yookiis maqaa eenyuutiin kana gootan?" jedhanii gaafatan.
Phexros yommus hafuura qulqulluudhaan guutamee, "Isin gurguddoota biyyaa maanguddootas kan taatan;
amma gochaa gaarii namicha naafa ture kanaaf godhameef, akka inni itti fayyeefis in gaafatamna erga ta'ee,
namichi amma fayyaa ta'ee isin dura dhaabatu kun, maqaa Yesus Kristos nama Naazireetiin akka fayye, isin hundumti keessan beekaa! Namoonni Israa'el hundinuus kana haa beekan. Isin Yesusin in fanniftan, in ajjeeftanis; Waaqayyo garuu warra du'an keessaa isa kaase.
Inni kun dhagicha, isa isin warri ijaartuun tuffattan, inni garuu dhagaa mataa golee qajeelchu ta'e.
Fayyinnis Yesus Kristos duwwaadhaan malee, kan biraatiin tokko illee hin jiru; maqaan kan biraa, ittiin fayyuun kan nuuf ta'u, waaqa jalaa ilmaan namootaaf hin kennamne" jedhe.
Warri yaa'ii sanaas Phexrosii fi Yohannis ija jabinaan akka dubbatan yommuu caqasan, barumsa dheeraa akka hin qabne, kan hin beekamnes akka ta'an hubatanii, in dinqifatan; haa ta'u iyyuu malee, jarreen kun Yesusii wajjin akka turan isaaniif gale.
Namichi inni fayye sunis, Phexrosii fi Yohannisii wajjin utuu dhaabatuu arganii, akka itti isaan hammeessan dhaban.
Kanaafis yaa'ii keessaa akka gad ba'an isaan abboomanii, walii wajjin mari'achuutti ka'an.
"Milikkinni beekamaan jarreen kanaan akka argisiifame, namoota Yerusaalem jiraatan hundumaa biratti beekamaa dha, nus immoo kun soba jechuu hin dandeenyu; jarreen kana maal goonu ree?
Kun biyya keessatti ba'ee akka hin odeeffamne, maqaa kanaanis deebi'anii nama tokkotti illee akka hin dubbanneef, kottaa jabeessinee isaan doorsifnaa" jedhanii walii galan.
Kana booddee ol isaan waamanii, maqaa Yesusiin raawwatanii akka hin dubbannee fi akka hin barsiifne, isaan abbooman.
Phexrosii fi Yohannis isaaniif deebisanii, "Kan Waaqayyoo dhaga'uu irra, kan keessan dhaga'uun Waaqayyo duratti qajeelaa yoo ta'e, isinumti faradaa!
Nuyi garuu ofii keenyaa kan arginee fi kan dhageenye himuu dhiisuu hin dandeenyu" jedhan!
Yaa'ichi ittuma caalchisee isaan doorsisee, gad isaan dhiise; namoonni hundinuu dinqii isa godhameef Waaqayyoof hooqubaa waan dhi'eessaniif, ergamoota sana adabuudhaaf karaa dhabee ture.
Namichi inni dinqiin fayyinaa godhameef sun immoo, nama waggaa afurtama gararraa ture.

Phexrosii fi Yohannis akkuma gad dhiifamaniin, gara jara isaaniitti deebi'anii, luboonni warri angafoonni, maanguddoonnis waan ittiin jedhan isaanitti himan.
Isaan yommuu kana dhaga'an, hundumti isaanii erga takkaa sagalee isaanii ol fudhatanii, Waaqayyoon kadhatanii, "Gooftaa guddaa, si'i waaqaa fi lafa, galaanas, isaan kana keessa kan jiran hundumaas kan uume.
Hafuura qulqulluudhaan afaan naa'oo kee Daawit abaabilii keenyaan, 'Warri saba Waaqayyoo hin ta'in maaliif ori'u? Sabni hundinuus hamaa gochuudhaaf maaliif akkasumaan dhama'u?
Mootonni biyya lafaa lolaaf ka'an, gooftichaa fi Masiihii isaatti bu'uudhaaf gurguddoonni garee waammatan' jette.
"Eyyee, dhuguma mandaruma kanatti iyyuu, Herodisii fi Phonxos Philaaxos, warra saba Waaqayyoo hin ta'inii fi namoota Israa'elii wajjin, hojjetaa kee isa qulqulluu, Yesus isa ati isa dibde irratti, walii galan.
Kanaan ati humna keetii fi yaada keetiin, akka ta'uuf kan ati dur murtoo goote, raawwatan.
Ammas yaa gooftaa, doorsisa isaanii ilaali, hojjetoonni kee sodaa malee dubbii kee akka dubbataniif, ija jabummaa kenniif!
Maqaa Yesus hojjetaa kee isa qulqulluutiin dhukkubsatoota fayyisuudhaaf, milikkitaa fi dinqii garaa garaas gochuudhaaf, harka kee diriirsi!" jedhan.
Isaan kadhata afaanii fixuunii fi iddoon isaan itti walitti qabaman socho'uun, wal faana ta'e. Hundumti isaaniis hafuura qulqulluudhaan guutamanii, dubbii Waaqayyoo ija jabummaadhaan dubbachaa turan.

Namoonni amanan hundinuu, warra garaa tokkoo fi yaada tokkoo turan. Isaan keessaa tokko ilee qabeenya ofii qaba tureen kan koo ti hin jenne; qabeenyi isaanii hundinuu kan walii isaanii ture.
Ergamoonnis humna guddaa argisiisuudhaan du'aa ka'uu gooftaa Yesus dhugaa ba'an; ayyaana guddaas qabu turan.
Homtinuu isaan keessaa waa dhabee hin rakkanne, lafa yookiis mana warri qaban hundinuu, gurguranii horii isaa fidan.
Horiin isaan fidanii ergamootatti kennan sunis, adduma addaaf akka isa barbaachisetti in hirama ture.
Warra Lewwii keessaa, namni Yoseef jedhamu Qophrositti kan dhalate tokko ture; ergamoonni "Baarnaabaas" jedhanii isa waaman; kana jechuunis "Ilma jajjabeessu" jechuu dha.
Namichi kun araddaa qabu gurguree, horii isaa fidee ergamootatti kenne.



Namichi Anaaniyaas jedhamu tokko ture; inni haadha manaa isaa Safiiraa wajjin walii galee, lafa qaban tokko gurgurate.
Horicha irraa garuu dhokfatee; gar tokko fidee ergamootatti kenne; kanas immoo maree haadha manaa isaatiin waan godheef, isheen gaarii gootee beekti turte.
Phexros yommus, "Anaaniyaas, akka ati hafuura qulqulluu sobduuf, horii araddaa kee itti gurgurte keessaas akka dhokfattuu , maaliif Seexanni yaada garaa kee keessa guute?
Qabeenyi kee kun utuu ati hin gurgurin kan kee ture erga gurgurtees horichi harka kee keessa jira mitii ree? Attamitti garaa kee keessatti kana malte ree? Ati namoota sobde miti, Waaqayyoon sobde malee" jedheen.
Anaaniyaas dubbii kana yommuu dhaga'e, lafa dha'ee du'e, warri kana dhaga'an hundinuus, guddaa sodaatan.
Dargaggoonni immoo dhufanii reeffa isaa kafananii, geessanii awwaalanis.
Akka sa'aatii sadii kan ga'u turtee haati manaa isaa, waan abbaan manaa ishee ta'e utuu hin beekin dhufte.
Phexros immoo, "Araddaa keessan dhuguma hamma kanatti gurgurtanii? Anatti himi!" jedhe; isheenis, "Eyyee, nuyi hammasumatti gurgurre" jetteen.
Phexros garuu, "Hafuura gooftaa qoruudhaaf kan isin walii galtan kun maali? Warri abbaa manaa kee awwaalan kunoo, amma balbala dura jiru, sis immoo gad si baasu!" ittiin jedhe.
Isheenis yammusuma miilla isaa jalatti lafa dhooftee duute; dargaggoonni sun ol galanii akka duute yommuu argan, gad baasanii abbaa manaa ishee bukkeetti ishee awwaalan.
Waldaan amantootaa guutummaatti, warri kana dhaga'an hundinuus guddaa sodaatan.

Yommus milikkinnii fi dinqiin baay'een harka ergamootaatiin saba sana gidduutti in hojjetama ture, amantoonni hundinuus gardaafoo Solomoonitti wal ga'u turan.
Warra kaan keessaa garuu namni tokko illee dhimma isaanii keessa lixuudhaaf ija hin jabaanne, saba durattis maqaa gaarii qabu turan.
Kana hundumaa irrattis warri gooftaatti amanan, dhiironnis dubartoonnis, ittumaa baay'atan.
Dhukkubsatoota baay'ee iyyuu, yommuu Phexros karaa sana irra darbu gaadidduun isaa isaan keessaa tokko tokko irra illee haa buufatuuf sireedhaan, muka wasaasaatiinis fidanii karaa irra in kaa'u.
Mandaroota naanna'aa Yerusaalemiis namoonni danuun dhukkubsatootaa fi warra hafuuronni hamoonni rakkisan fidanii in dhufu; warri geeffaman hundinuus in fayyifamu turan.

Angafni lubootaa garuu garee Saduqootaa keessaa warra isa gargaaranii wajjin, hinaaffaan isaan keessa guutee, isaan irratti ka'an;
ergamoota qabanii mana hidhaatti galchan.
Ergamaan Waaqayyoo gooftaa garuu halkan balbaloota mana hidhaa sana banee, isaan dura bu'ee, fuudhee ba'e,
"Dhaqaatii mana qulqulluminaa keessatti waa'ee dubbii jireenyaa isa haaraa kana hundumaa, sabatti himaa!" isaaniin jedhe.
Isaan dubbii kana fudhatanii, akkuma bari'een mana qulqullummaatti ol galanii barsiisan. Angafni lubootaa warra isa gargaaranii wajjin dhufee, yaa'ii maanguddoota ijoollee Israa'el walitti waamee, ergamoota warra hidhaman sana fichisiisuudhaaf gara mana hidhaa sanatti erge.
Warri ergaman dhufanii mana hidhaa sana keessaa isaan dhabnaan, deebi'anii warra isaan ergetti himan.
"Manni hidhaa karaa hundumaa akkuma jabaatee cufametti jira, warri eeganis balbala hundumaa dura dhaabatanii jiru; yeroo nuyi manicha banne garuu, nama tokko illee keessatti hin argine" jedhan.
Dura-buutuun eegduu mana qulqullummaa, luboonni warri angafoonnis kana dhaga'anii, maal ta'an laata jechuu irraa kan ka'e waan godhan wallaalan.
Ergasii namni tokko dhufee, "Namoonni isin mana hidhaatti galchitan sun, kunoo, mana qulqullummaa keessatti, saba barsiisaa jiru" jedhee isaanitti hime.
Yommus dura-buutuun eegduu mana qulqullummaa, namoota isaa wajjin dhaqee gara yaa'ichaatti isaan fide; garuu sabni dhagaadhaan nu rukuta jedhanii waan sodaataniif, hammina isaan irratti hin hojjenne.
Ergamoota sana fidanii yaa'ii sana dura dhaabachiisan. Angafni lubootaas gaaffiidhaan isaan qoree,
"Nuyi maqaa kanaan akka hin barsiifne cimsinee isin abboomneerra, isin garuu kunoo, barsiisa keessaniin Yerusaalemin waliin geessaniittu; akkasumas dhiiga namicha kanaa nu irratti fiduu yaaddu" jedhan.
Phexrosii fi ergamoonni warri kaan garuu deebisanii, "Nuyi namaaf abboomamuu irra, Waaqayyoof abboomamuutu nu irra jira.
Waaqayyo abboota keenyaa, Yesusin, isa isin mukatti fanniftanii ajjeeftan, du'aa kaaseera.
Waaqayyo geddarannaa yaada garaatii fi dhiifamuu cubbuu Israa'eliif kennuudhaaf; abboomaa fayyisaas godhee gara mirga isaatti ol isa fuudheera.
Nu immoo dubbii kana hundumaaf dhuga-baatuu dha, hafuurri qulqulluun, inni Waaqayyo warra isaaf abboomamaniif kennes, akkasuma dhugaa in ba'a" jedhan.
Warri yaa'ii taa'an kana dhaga'anii, garaan isaanii waan gubateef, ergamoota ajjeesuudhaaf barbaadan.
Isaan keessaa Fariisichi, barsiisaa seeraas kan ture, maqaan isaa Gamaali'el kan jedhamu, saba hundumaa birattis kan ulfaate ka'ee, ergamoonni sun yeroo xinnoodhaaf ala akka tursiifaman abboome.
Warra yaa'iitiin immoo, "Yaa namoota Israa'el, waan jarreen kana irratti hojjechuuf jettan keessatti of eeggadhaa!
Kanaan dura Toyidaas ka'ee, ani nama jabaa dha ofiin jennaan, akka namoota dhibba afurii kan ta'an duukaa bu'an; garuu inni in ajjeefame, warri yaada isaa duukaa harkifamanis in badan, ka'i isaas homaattuu hin galle.
Akkasumas Yihudaan namichi Galiilaa, bara lakkoobsa sabaa ka'ee, namoota baay'ee wallaalchisee of duukaa buusee ture; innis immoo harka namaatti duunaan, warri duuka-buutuu isaatiis in bittimmaa'an.
Akkasuma jara ammaa kana irrattis waan tokko illee hamaa akka hin goone isinittan hima; isaan gad dhiisaa! Akeeka kanaa fi hojii isaa namatu yaadee qopheesse yoo ta'eef, baduuf jira.
Waaqayyo biraa yoo dhufe garuu, jara kana balleessuu hin dandeessan; ofii keessanii iyyuu immoo Waaqayyoon utuu loltanii akka hin argamne isinan yaadachiisa" ittiin jennaan, yaa'ichi gorsa Gamaali'el dhaga'e.
Kana irratti warri yaa'ii taa'an ergamoota ol waamanii reebanii, maqaa Yesusiin akka hin dubbannes dhowwanii, gad isaan dhiisan.
Ergamoonni yommus, ulfinni maqaa kanaaf salphachuu waan isaaniif ta'eef, gammadaa yaa'icha biraa gad ba'an.
Ergamoonni guyyuma guyyaatti mana qulqullummaatti, mana manattis, barsiisuudhaaf Yesus, Masiihii akka ta'e misraachoo himuuttii gargar hin kunne.

Bara sana lakkoobsi warra Yesusitti amananii baay'atee, Yihudoonni warri afaan Giriikii dubbatan warra afaan Yihudootaa dubbatan irratti guunguman; kun immoo haadhotiin hiyyeessaa isaanii gargaarsa guyyaa guyyaatti in argatu kan turan, waan dagatamaniif ta'e.
Yommus warri kudha lamaanuu tuuta amantootaa walitti waamanii, "Nuyi soora jara kanaaf kurkuruudhaaf jennee, dubbii Waaqayyoo lallabuutti hir'isuun nuuf hin ta'u.
Yaa obbolootaa, namoota hojii kana itti kenninu torba, warra maqaa gaarii qaban, warra hafuurri qulqulluunii fi ogummaan keessa guute, of keessaa barbaadaa!
Nuyi garuu kadhataa fi lallaba dubbii Waaqayyoof ergamuutti in qabamna" jedhanii yaadachiisan.
Tuuti sun guutummaatti dubbii ergamoonni dhi'eessan jaallatanii, Isxifaanos kan jedhamu amantii isaatti jabaa kan ta'ee fi hafuurri qulqulluun kan keessa guute, dhi'eessan; akkasumas Filiphosii fi Phirokorosin, Niqaanooraadhaa fi Ximoonaa, Pharmenaa, Niqolaawosin nama biyya Anxokiyaa isa amantii warra Yihudootaa fudhatee tures.
Isaan kana hundumaa ergamoota dura dhaabachiisan; ergamoonni yommus Waaqayyoon kadhatanii, harka isaanii mataa tokkon tokkon isaanii irra kaa'an.
Dubbiin Waaqayyoo itti fufee bal'achaa, baay'inni amantoota Yerusaalemitti argamaniis ittuma dabalamaa adeeme; luboota keessaas baay'een amanticha fudhatan.

Isxifaanos ayyaanaa fi humna Waaqayyootiin guutee, dinqiidhaa fi milikita gurguddaa namoota keessatti argisiise.
Yommus jarreen Qareeneetii fi Iskindriiyaa tokko, warra "Mana sagadaa warra hurrii ba'anii" jedhamu tokkoo wajjin akkasumas biyya Qiliiqiyaatii fi Asiyaatii kan dhufan tokko ka'anii Isxifaanositti falman.
Haa ta'u iyyuu malee, ogummaa fi hafuura isa Isxifaanos ittiin dubbateen mormuu hin dandeenye.
Kanaafis, "Musee fi Waaqayyoon utuu arrabsuu isa dhageenyeerra" akka jedhaniif namoota itti kaasan.
Isaan akkasitti namootaa fi maanguddoota, barsiisota seeraas isatti aarsanii, Isxifaanosin qabatanii, harkisanii yaa'iitti dhi'eessan.
Namoota sobaan isa irratti dhugaa ba'uuf jedhanis fidan; warri sobduun kun immoo, "Namni kun yeroo hundumaa iddoo qulqullaa'aa kanaa fi seera Museetiin mormuu hin dhiisu.
'Yesus namni Naazireet kun iddoo kana balleessuuf, wanta amala ta'e isa Museen nutti dabarses geddaruuf jira' jedhee utuu inni dubbatuu dhageenyeerra" jedhan.
Yaa'icha keessa kan turan hundinuu fajajanii Isxifaanosin yommuu ilaalan, fuulli isaa akka fuula ergamaa Waaqayyoo ta'ee argan.

Angafni lubootaa yommus, "Kun dhugumaan akkasii?" jedhee Isxifaanosiin in gaafate.
Isxifaanos immoo deebisee, "Obbolootaa fi abboota nana, na dhaggeeffadhaa! Abrahaam abbaan keenya Kaaraan dhaqee utuu hin taa'in, utuma inni Mesophotaamiyaa jiruu, Waaqayyo ulfina gooftummaa isaatiin itti mul'atee,
'Biyya kee keessaa lammii kee keessaas ba'iitii, gara biyya ani si argisiisuu dhaqi!' ittiin jedhe.
Kana irratti biyya Kaldootaa dhiisee, ba'ee biyya Kaaraan taa'e. Erga abbaan isaa du'ee immoo Waaqayyo achii isa baasee, gara biyya isin amma keessa jiraattanitti isa dabarse.
Waaqayyo egaa Abrahaamiif lafa faana tokkittii illee dhuunfaa hin kennineef, garuu Abrahaam yeroo sanatti dhala yoo qabaachuu dhaabaate iyyuu, 'Lafa kana siif, si booddees dhala dhala keetiif nan kenna' jedhee abdachiise.
Waaqayyo waa'ee kanaatiif Abrahaamiin, 'ljoolleen ijoollee keetii biyya ormaatti galaa in ta'u, achittis garbummaatti waggaa dhibba afuriif in cunqurfamu.
Ani immoo saba warra isaan garbummaatti hojjechiifatu sanatti nan farada; kana booddees isaan biyya sanaa ba'anii, iddoo kanatti anaaf in sagadu' jedhee ture.
Waaqayyo yeroo sanatti milikkita walii galteetiif, kakuu dhagna-qabaa Abrahaamiif kenne. Kanaafis Abrahaam ilma isaa Yisihaqin, dhalatee guyyaa saddeettaffaatti dhagna qabe; Yisihaqis ilma isaa Yaaqoobiif, Yaaqoobis ilmaan isaa kudha lamaan, warra abboota gosa sanaa ta'aniif akkasuma godhe.
"Warri abboota gosaa ta'an sun Yoseefitti hinaafanii gara biyya Gibxiitti isa gurguran. Waaqayyo garuu isaa wajjin ture;
rakkina isaa hundumaa keessaa isa oolchee fuula Fara'oon mootii Gibxii durattis simboodhaa fi ogummaa kenneef; mootichi immoo bulchaa biyya Gibxii fi abboomaa qabeenya mana isaa hundumaa isa godhate.
Bara sanatti biyya Gibxii hundumaa fi Kana'aan irratti beellii fi rakkinni guddaan in bu'e; abboonni keenyas waan nyaatan argachuu hin dandeenye.
Garuu Yaaqoob biyya Gibxii midhaan akka jiru dhaga'ee, yeroo jalqabaa abboota keenya erge.
Ala lammaffaatti garuu Yoseef obboloota isaatti of mul'ise, horteen Yoseef, Fara'oon mooticha duratti beekaman.
Kana booddee Yoseef itti ergee, Yaaqoobii fi firoota isaa warra hafan lubbuu torbaatamii shan waamsise.
Akkasitti Yaaqoob biyya Gibxiitti gadbu'ee achitti in du'e; abboonni keenyas akkasuma achitti in du'an.
Lafeewwan isaaniis Shekemitti geeffaman, achitti iddoo Abrahaam, ijoollee Hamoor nama biyya Shekem irraa, meetiidhaan bitee turetti in awwaalaman.
"Yeroon abdii Waaqayyo Abrahaamiif kenne dhi'aachaa adeemnaan, sabni keenya biyya Gibxiitti guddatee, lakkoobsaanis baay'atee ture.
Kun immoo hamma mootiin Yoseefin hin beekne haaraan tokko ka'ee, biyya Gibxiitti mo'etti ta'e.
Inni sanyii keenya haxxummaadhaan qabee, daa'imoonni isaaniis akka hin jiraanneef, bakkeetti akka gatan abboota keenya rakkise.
Bara sanatti Museen dhalate. lnni mucaa Waaqayyo itti gammadu ture; hamma ji'a sadiittis mana abbaa isaa keessatti in eegama ture.
Yeroo bakkeetti baafametti immoo intalli Fara'oon isa fudhattee, akka ilma isheetti isa guddifte.
Museen ogummaa warra Gibxii hundumaa barsiifame; ofii isaatiis dubbiitti hojiittis nama danda'aa ture.
"Nama waggaa afurtamaa yommuu ta'e, akka obboloonni isaa namoonni Israa'el itti jiraatan ilaaluudhaaf, yaadni garaa isaa keessaa ka'e.
Yeroo sanatti namni tokko, harka namicha Gibxiitti utuu miidhamuu argee, isa miidhame sana namicha harkaa baasuudhaaf gara isaa goree, namicha Gibxii sana rukutee ajjeese.
Innoo, Waaqayyo harka isaatiin furii akka isaaniif kennu, obboloonni isaa waan isa hubatan se'ee ture, isaan garuu hin hubanne.
Borumtaas utuu isaan walii isaanii wal-qoccolanii, Museen itti dhufee, jaranana, isinoo obbolootaa, maaliif walitti darbitu?' jechuudhaan isaan araarsuu barbaade.
Namichi inni hiriyaa isaatti darbe sun garuu, of irraa achi isa darbatee, 'Nu irratti immoo eenyutu seerrattuudhaa fi abbaa firdii si godhe?
Akka kaleessa namicha Gibxii sana rukuttee ajjeefte, anas ajjeesuu kajeeltee?' ittiin jedhe.
Dubbii kana irratti Museen baqatee, biyya Miidiyaanitti galaa ta'ee jiraate; achitti ilmaan lama in godhate.
"Waggaa afurtama booddee kunoo, lafa onaa gaara Siinaatti, huuxxii qoraattii akka ibiddaa boba'u tokko keessatti, ergamaan Waaqayyoo Museetti in mul'ate.
Museen yommuu isa arge mul'ata kana dinqifatee, ilaaluufis itti dhi'aatee, sagalee gooftaa dhaga'e,
'Waaqayyo ana! Kan abboota keetii, Waaqayyo isa kan Abrahaam, kan Yisihaq, kan Yaaqoobis ittiin jedhe. Museen in rom'e, gara isaa ilaaluufis ija hin jabaanne.
Gooftichi yommus, 'Iddoon ati dhaabattu kun lafa qulqullaa'aa waan ta'eef, kophee miilla keetii baasi!
Ani miidhama saba koo warra Gibxi jiranii argeera, aadnaa isaanii dhaga'eera, isaan furuudhaafis gad bu'eera; ammas kottu gara Gibxitti sin erga ittiin jedhe.
Museen kun isuma isaan gananii, 'Eenyutu seerrattuudhaa fi abbaa firdii si godhe?' ittiin jedhanii dha; Waaqayyo harka ergamaa isaa isa huuxxicha qoraattii keessatti itti mul'ateetiin, akka seerratutti akka furuttis isa ergeera.
Inni kun biyya Gibxiitii isaan baase. Gibxiidhaa yeroo baasetti, galaana Ertiraatti, waggaa afurtama yeroo lafa duwwaa keessa isaan geggeessettis dinqiidhaa fi milikkita godhe.
Museen inni namoota Israa'eliin, 'Waaqayyo anaan akkuma kaase, obboloota keessan keessaa raajii tokko isiniif in kaasa' jedhe isuma kana.
Ergamaa Waaqayyoo isa gaara Siinaa irratti isatti dubbate sanaaf, abboota keenya warra lafa duwwaatti walitti qabaman gidduu kan dhaabate, isuma kana; isumatus dubbii jiraataa nutti kennuudhaaf fudhate.
"Abboonni keenya garuu Museef abboomamuu hin jaallanne, of irraa isa darbatanii yaadaan gara Gibxitti deebi'an.
Isaan yommus Aaroniin, 'Ka'ii, waaqayyolii dura-buutuu nuuf ta'an nuuf tolchi! Museen inni biyya Gibxiitii nu baase silaa, waan inni ta'e hin beeknu' jedhan.
Isaan yeroo sanatti waan akka jabbii tolchanii, waaqayyicha tolfame sanaafis aarsaa dhi'eessan; ulfina hojii harka isaanii kanas in ayyaaneffatan.
Waaqayyo garuu isaan irraa garagalee, urjoota waaqa keessaatti akka sagadaniif dabarsee isaan kenne. Macaafa raajotaa keessatti akkuma caafame,'Yaa namoota Israa'el, waggaa afurtama lafa' duwwaa sana keessatti horii qalmaa fi aarsaa anaaf dhi'eessitaniittu moo ree?
Isinoo godoo Molok isa uffata irraa hojjetamee fi bifa urjii waaqayyicha:- Reefaan jedhamu baattan; isin isaaniif sagaduudhaaf waaqayyolii tolfaman hojjetattan; anis immoo isin baasee, biyya Baabilon irra fagaatutti isin nan dabarsa jedhe.
"Abboonni keenya lafa duwwaa sana keessatti 'Godoo dhaabaa' of biraa qabu turan; godoon sunis akka isa Waaqayyo Museetti argisiisee, 'Akkasitti qopheessi' ittiin jedhetti, kan hojjetame ture.
Abbooni keenya warri isaan booddees godicha fudhatanii, Iyaasuudhaa wajjin biyya saba warra Waaqayyo isaan duraa oofee baaseetti galan; godichis hamma bara Daawititti isaan gidduu ture.
Daawit yommus Waaqayyo duratti ayyaana argatee, Waaqayyo isa kan Yaaqoobiif mana ijaaruudhaaf gaafate.
Waaqayyoof mana kan ijaare garuu Solomoon ture.
"Waaqayyo inni hundumaa gararraa jiru immoo, manneen harka namootaatiin hojjetaman keessa hin jiraatu. Raajichi akkuma jedhu iyyuu,
'Bantiin waaqaa teessoo koo ti, laftis ejjeta miilla kootii ti. Mana attamii anaaf ijaartu ree? Yookiis iddoon boqonnaa kootii isa kam?
Isaan kana hundumaas harka kootu hojjete mitii ree? jedha gooftichi'.
"Isin mata-jabeeyyii nana, garaan keessan akka garaa warra Waaqayyotti hin amaninii ti, gurri keessan akka gurra warra Waaqayyoon hin dhaga'inii ti. Akkuma abboonni keessan gochaa turan, isinis yeroo hundumaa hafuura qulqulluu jalaa diddu.
Raajota keessa immoo kan abboonni keessan hin ari'atin jira turee ree? Inni qajeelaan sun dhufuuf akka jiru, warra raajii dubbatan ajjeesaniiru; inni isuma isin amma dabarsitanii kennitan, isa isin ajjeeftanis.
Isinuma warri akka ergamoonni Waaqayyoo isinitti kennanitti seera fudhattanii, eeguu immoo diddan" jedhe.

Isaan kana hundumaa yommuu dhaga'an aarii guddaa irraa kan ka'e, isatti in ciniinatu turan.
Isxifaanos garuu hafuura qulqulluudhaan guutamee, utuu ija irraa hin buqqifatinis waaqa keessa ol ilaalee, ulfina Waaqayyoo, Yesusinis gara mirga Waaqayyoo dhaabatee arge.
"Kunoo, ani bantiiwwan waaqaa banamanii, ilmi namaas gara mirga Waaqayyoo dhaabatee nan arge" jedhe.
Isaan garuu gurra isaanii cuqqaallatanii, guddisanii itti wacaniis, erga-takkaa itti fiigan.
Mandara keessaa daddarbachaa gad baasanii, dhagaadhaan in rukutan; warri dhuga-baatuunis uffata isaanii miilla dargaggeessa Saa'ol jedhamu tokkoo jala naqatanii turan.
Utuma isaan dhagaadhaan isa rukutaa jiranii, Isxifaanos, "Gooftaa Yesus, hafuura koo fudhadhu!" jedhee kadhate.
Jilbeenfatee sagalee guddaadhaan, "Yaa gooftaa, cubbuu kana isaanitti hin lakkaa'in!" jedhee iyye; kana jedhees kufee in obbaafate.

Saa'ol ajjeefamuu Isxifaanositti walii galee ture. Kana irratti immoo guyyuma sana waldaa amantoota Yerusaalem keessa jirtu irratti ari'atamuu guddaatu ka'e; ergamoota irraa kan hafe amantoonni hundinuu kutaa biyya Yihudaatii fi Samaariyaa keessa bittimfaman.
Jarreen Waaqayyoof bulan tokko Isxifaanosiif boo'icha guddaa isaa boo'anii, reeffa isaa awwaalan.
Saa'ol garuu waldaa amantootaa lafa irraa balleessuudhaaf manneen keessa adeemee, dhiirotaa fi dubartoota amantoota ta'an harkisee, mana hidhaatti in kenna ture.

Amantoonni warri bittimmaa'an biyya keessa naanna'anii, dubbicha in lallaban.
Filiphos gargaartota keessaa tokko, mandara Samaariyaa tokkotti gad bu'ee, namoota mandarichaatti Kristosin lallabe.
Tuuti jaraas gurra qeensanii, dubbii Filiphos dubbate dhaggeeffatan; milikkita inni hojjetes in argan.
Hafuuronni hamoonni sagalee guddaadhaan caraananii, namoota baay'ee keessaa ba'an; namoonni baay'een dhagni isaanii gar tokko kan du'e, warri hokkolanis in fayyifaman.
Kanattis warri mandara sanaa guddaa in gammadan.
Mandara sana namichi Simoon jedhamu, qoricha namatti gochuu isaatiin namoota Samaariyaa dinqisiisee, nama guddaa kan ofiin jedhe tokko jira ture.
Namoonni mandara sanaa hundinuu xixinnayyootaa hamma gurguddootaatti dubbiin isaa dhugaa dha jedhanii fudhatanii, "Namichi kun, humna Waaqayyoo isa guddaa jedhamee waamamu, of keessaa qaba" jedhan.
Isaan, Simoon kun yeroo dheeraadhaa jalqabee qoricha namatti gochuu isaatiin waan isaan dinqifachiiseef, isa duukaa rarra'aa turan.
Amma garuu namoonni kun, Filiphos waa'ee mootummaa Waaqayyootii fi, waa'ee maqaa Yesus Kristos misraachoo yommuu isaanitti lallabe amananii, dhiironnis dubartoonnis in cuuphaman.
Simoon ofii isaatii iyyuu amanee, erga cuuphamee milikkitaa fi dinqii gurguddaa, Waaqayyo harka Filiphosiin hojjete arginaan dinqifatee Filiphos biraa adeemuu jibbe.
Yommus ergamoonni Yerusaalem jiran warri Samaariyaa dubbii Waaqayyoo fudhachuu isaanii dhaga'anii, Phexrosii fi Yohannisin erganiif.
Isaan Samaariyaatti gad bu'anii, hafuura qulqulluu akka argataniif amantootaaf kadhatan.
Maqaa gooftaa Yesus duwwaatti cuuphamanii turan malee, hafuurri qulqulluun isaan keessaa nama tokko irratti illee hin buune.
Ergamoonni harka isaanii isaan irra kaa'an, isaan immoo hafuura qulqulluu argatan.
Simoon yommus harki ergamootaa nama irra kaa'amuudhaan, hafuurichi akka kenname arginaan horii ergamootaaf fidee,
"Harka koo kanan irra kaa'u hundinuu hafuura qulqulluu haa argatuuf; humna akkasii anaafis immoo kennaa!" jedhe.
Phexros garuu deebiseefii, "Kennaan Waaqayyoo horiidhaan in bitama jettee waan yaaddeef, horiin kee sii wajjin haa badu!
Yaadni garaa kee Waaqayyo duratti qajeelaa waan hin ta'iniif, ati dubbii kana keessaa hin qabdu, qoodas hin qabdu.
Kanaafis hammina kanattii yaada garaa kee geddaradhu, gooftichas kadhadhu, hamaa yaaduu kee kana dhiifamuu siif godha ta'a.
Yaadni hadhaa'aan akka si keessa guutee fi cubbuun akka si hidhate nan arga" jedhe.
Kana irratti Simoon deebisee, "Hadaraa jecha isin anaan jettan keessaa, tokko illee ana irra akka hin geenyeef gooftaaa naaf kadhadhaa!" jedhe.
Ergamoonni sun waa'ee Yesus dhugaa ba'anii, dubbii gooftaas dubbatanii, gandeen warra Samaariyaa baay'eetti wangeela lallabaa Yerusaalemitti deebi'an.

Ergasii ergamaan Waaqayyoo Filiphosiin, "Ka'ii, waareetti gara mirgaa gara karaa onaa, isa Yerusaalemii Gaazaatti geessuu dhaqi!" jedhe.
Filiphos yommus ka'ee dhaqe; Kunoo, namichi xu'aashiin tokko itti dhufe; namichi kun qabeenya "Kandaakee" mootittii warra Itoophiyaa hundumaa irratti abboomaa ture; inni Waaqayyoof sagaduudhaaf Yerusaalem dhaqee ture.
Utuu achii galuus konkolaataa kottee duudaadhaan harkifamu irra taa'ee, macaafa raajicha Isaayaas dubbisaa in adeema.
Hafuurri qulqulluun yommuus Filiphosiin, "Konkolaataa kanatti dhi'aadhuutii, isa duukaa adeemi!" jedhe.
Filiphosis konkolaataa sanatti fiigee, namichi macaafa raajicha Isaayaas utuu dubbisuu dhaga'ee, "Waan dubbisuutti jirtu kana in hubattaa?" jedhee isa gaafate.
Namichi immoo, "Utuu namni anaaf hin ibsin, attamittan hubachuu danda'a?" jedhee deebise; akka Filiphos konkolaataa yaabee isa bukkee taa'uufis in kadhate.
Dubbiin macaaficha inni dubbisaa ture, "Inni akka hoolaa qalamuudhaaf geeffame,akka ilmoon hoolaa, namni rifeensa ishee yommuu muru sagalee isheehin dhageessifne, akkasuma innis afaan isaa hin saaqqatu.
Nama gad deebi'aa waan ta'eef, dhugaan isaa hin ilaalamne;hidda dhala dhala isaas eenyutu hima ree? Jireenyi isaa lafa irraa in fuudhama" kan jedhu ture.
Namichi Itoophiyaa sun yommus Filiphosiin, "Raajichi waa'ee eenyuutiif kana dubbata? Hadaraa anatti himi! Waa'ee ofii isaatii moo yookiis waa'ee nama biraa ti?" jedhee gaafate.
Filiphos kutaa macaafa kanaatii jalqabee, waa'ee Yesus misraachoo itti himuutti ka'e.
Utuma karaa sana adeemanii, bishaan tokko bira ga'an; namichi immoo Filiphosiin, "Bishaan kunoo ti, akka ani hin cuuphamneef maaltu na dhowwa?" jedhe.
[Filiphos yommus, "Garaa kee hundumaan yoo amanteef, siifin danda'ama" jedheen; kana irratti inni, "Yesus Kristos ilma Waaqayyoo akka ta'e nan amana" jedhee deebise.]
Namichi immoo konkolaatichi akka dhaabatuuf abboome; Filiphosii fi namichi bishaan keessa lixanii, Filiphos isa in cuuphe.
Bishaanicha keessaa yommuu ba'an, hafuurri gooftaa Filiphosin butee, fuudhee adeeme. Namichi deebi'ee isa hin argine; haa ta'u iyyuu malee, karaa isaa itti fufee gammadaa adeeme.
Filiphos garuu Azoxonitti argamee, biyyicha keessa naanna'ee, mandara hundumaatti wangeela lallabaa mandara Qiisaariyaa dhufe.

Saa'ol ajjeefamuu Isxifaanositti walii galee ture. Kana irratti immoo guyyuma sana waldaa amantoota Yerusaalem keessa jirtu irratti ari'atamuu guddaatu ka'e; ergamoota irraa kan hafe amantoonni hundinuu kutaa biyya Yihudaatii fi Samaariyaa keessa bittimfaman.
Jarreen Waaqayyoof bulan tokko Isxifaanosiif boo'icha guddaa isaa boo'anii, reeffa isaa awwaalan.
Saa'ol garuu waldaa amantootaa lafa irraa balleessuudhaaf manneen keessa adeemee, dhiirotaa fi dubartoota amantoota ta'an harkisee, mana hidhaatti in kenna ture.

Amantoonni warri bittimmaa'an biyya keessa naanna'anii, dubbicha in lallaban.
Filiphos gargaartota keessaa tokko, mandara Samaariyaa tokkotti gad bu'ee, namoota mandarichaatti Kristosin lallabe.
Tuuti jaraas gurra qeensanii, dubbii Filiphos dubbate dhaggeeffatan; milikkita inni hojjetes in argan.
Hafuuronni hamoonni sagalee guddaadhaan caraananii, namoota baay'ee keessaa ba'an; namoonni baay'een dhagni isaanii gar tokko kan du'e, warri hokkolanis in fayyifaman.
Kanattis warri mandara sanaa guddaa in gammadan.
Mandara sana namichi Simoon jedhamu, qoricha namatti gochuu isaatiin namoota Samaariyaa dinqisiisee, nama guddaa kan ofiin jedhe tokko jira ture.
Namoonni mandara sanaa hundinuu xixinnayyootaa hamma gurguddootaatti dubbiin isaa dhugaa dha jedhanii fudhatanii, "Namichi kun, humna Waaqayyoo isa guddaa jedhamee waamamu, of keessaa qaba" jedhan.
Isaan, Simoon kun yeroo dheeraadhaa jalqabee qoricha namatti gochuu isaatiin waan isaan dinqifachiiseef, isa duukaa rarra'aa turan.
Amma garuu namoonni kun, Filiphos waa'ee mootummaa Waaqayyootii fi, waa'ee maqaa Yesus Kristos misraachoo yommuu isaanitti lallabe amananii, dhiironnis dubartoonnis in cuuphaman.
Simoon ofii isaatii iyyuu amanee, erga cuuphamee milikkitaa fi dinqii gurguddaa, Waaqayyo harka Filiphosiin hojjete arginaan dinqifatee Filiphos biraa adeemuu jibbe.
Yommus ergamoonni Yerusaalem jiran warri Samaariyaa dubbii Waaqayyoo fudhachuu isaanii dhaga'anii, Phexrosii fi Yohannisin erganiif.
Isaan Samaariyaatti gad bu'anii, hafuura qulqulluu akka argataniif amantootaaf kadhatan.
Maqaa gooftaa Yesus duwwaatti cuuphamanii turan malee, hafuurri qulqulluun isaan keessaa nama tokko irratti illee hin buune.
Ergamoonni harka isaanii isaan irra kaa'an, isaan immoo hafuura qulqulluu argatan.
Simoon yommus harki ergamootaa nama irra kaa'amuudhaan, hafuurichi akka kenname arginaan horii ergamootaaf fidee,
"Harka koo kanan irra kaa'u hundinuu hafuura qulqulluu haa argatuuf; humna akkasii anaafis immoo kennaa!" jedhe.
Phexros garuu deebiseefii, "Kennaan Waaqayyoo horiidhaan in bitama jettee waan yaaddeef, horiin kee sii wajjin haa badu!
Yaadni garaa kee Waaqayyo duratti qajeelaa waan hin ta'iniif, ati dubbii kana keessaa hin qabdu, qoodas hin qabdu.
Kanaafis hammina kanattii yaada garaa kee geddaradhu, gooftichas kadhadhu, hamaa yaaduu kee kana dhiifamuu siif godha ta'a.
Yaadni hadhaa'aan akka si keessa guutee fi cubbuun akka si hidhate nan arga" jedhe.
Kana irratti Simoon deebisee, "Hadaraa jecha isin anaan jettan keessaa, tokko illee ana irra akka hin geenyeef gooftaaa naaf kadhadhaa!" jedhe.
Ergamoonni sun waa'ee Yesus dhugaa ba'anii, dubbii gooftaas dubbatanii, gandeen warra Samaariyaa baay'eetti wangeela lallabaa Yerusaalemitti deebi'an.

Ergasii ergamaan Waaqayyoo Filiphosiin, "Ka'ii, waareetti gara mirgaa gara karaa onaa, isa Yerusaalemii Gaazaatti geessuu dhaqi!" jedhe.
Filiphos yommus ka'ee dhaqe; Kunoo, namichi xu'aashiin tokko itti dhufe; namichi kun qabeenya "Kandaakee" mootittii warra Itoophiyaa hundumaa irratti abboomaa ture; inni Waaqayyoof sagaduudhaaf Yerusaalem dhaqee ture.
Utuu achii galuus konkolaataa kottee duudaadhaan harkifamu irra taa'ee, macaafa raajicha Isaayaas dubbisaa in adeema.
Hafuurri qulqulluun yommuus Filiphosiin, "Konkolaataa kanatti dhi'aadhuutii, isa duukaa adeemi!" jedhe.
Filiphosis konkolaataa sanatti fiigee, namichi macaafa raajicha Isaayaas utuu dubbisuu dhaga'ee, "Waan dubbisuutti jirtu kana in hubattaa?" jedhee isa gaafate.
Namichi immoo, "Utuu namni anaaf hin ibsin, attamittan hubachuu danda'a?" jedhee deebise; akka Filiphos konkolaataa yaabee isa bukkee taa'uufis in kadhate.
Dubbiin macaaficha inni dubbisaa ture, "Inni akka hoolaa qalamuudhaaf geeffame,akka ilmoon hoolaa, namni rifeensa ishee yommuu muru sagalee isheehin dhageessifne, akkasuma innis afaan isaa hin saaqqatu.
Nama gad deebi'aa waan ta'eef, dhugaan isaa hin ilaalamne;hidda dhala dhala isaas eenyutu hima ree? Jireenyi isaa lafa irraa in fuudhama" kan jedhu ture.
Namichi Itoophiyaa sun yommus Filiphosiin, "Raajichi waa'ee eenyuutiif kana dubbata? Hadaraa anatti himi! Waa'ee ofii isaatii moo yookiis waa'ee nama biraa ti?" jedhee gaafate.
Filiphos kutaa macaafa kanaatii jalqabee, waa'ee Yesus misraachoo itti himuutti ka'e.
Utuma karaa sana adeemanii, bishaan tokko bira ga'an; namichi immoo Filiphosiin, "Bishaan kunoo ti, akka ani hin cuuphamneef maaltu na dhowwa?" jedhe.
[Filiphos yommus, "Garaa kee hundumaan yoo amanteef, siifin danda'ama" jedheen; kana irratti inni, "Yesus Kristos ilma Waaqayyoo akka ta'e nan amana" jedhee deebise.]
Namichi immoo konkolaatichi akka dhaabatuuf abboome; Filiphosii fi namichi bishaan keessa lixanii, Filiphos isa in cuuphe.
Bishaanicha keessaa yommuu ba'an, hafuurri gooftaa Filiphosin butee, fuudhee adeeme. Namichi deebi'ee isa hin argine; haa ta'u iyyuu malee, karaa isaa itti fufee gammadaa adeeme.
Filiphos garuu Azoxonitti argamee, biyyicha keessa naanna'ee, mandara hundumaatti wangeela lallabaa mandara Qiisaariyaa dhufe. 
Saa'ol amma illee bartoota gooftaa doorsisuudhaa fi ajjeesuutti banbanaa gara angafa lubootaa dhaqee,
warra daandii wangeelaa irra adeeman yoo arge, dhiirotas ta'u dubartootas ta'u hidhee gara Yerusaalemitti fiduudhaaf barbaade. Kanaafis ajaja manneen sagadaa Damaasqootti akka isaaf caafuuf, angafa lubootaa gaafate.
Utuu adeemuus Damaasqootti dhi'aate, kunoo, dingata ifni waaqa irraa naannoo isaatti balaqqeessa'e.
Lafa dha'ees sagalee, "Saa'ol, Saa'ol, maaliif na ari'atta?" jedhuun dhaga'e.
Inni immoo, "Eenyu ati yaa gooftaa?" jedhe. Sagalichis deebisee, "Ana, Yesus, kan ati ari'attu;
garuu, ka'ii, gara mandaraatti lixi! Waan gochuun siif ta'us sitti in himama" jedheen.
Namoonni warri isaa wajjin adeemaa turan, calluma jedhanii dhaabatan malee, waa dubbachuu hin dandeenye; isa dubbatus sagalee isaa dhaga'uu irraa kan hafe, nama tokko illee hin argine.
Saa'ol lafaa ka'ee ija isaa yommuu bane, waan tokko illee arguu hin dandeenye; kanaafis harka isaa qabanii Damaasqootti galchan.
Hamma guyyaa sadiittis waa arguu hin dandeenye; yeroo sanatti homaa hin nyaanne, hin dhugnes.
Bartuun Ananiiyaas jedhamu tokko immoo Damaasqoo ture. Gooftaan mul'atatti, "Ananiiyaas!" ittiin jennaan, inni immoo, "Kunoo, asan jira, yaa gooftaa!" jedhe.
Gooftaan, "Ka'ii, gara karaa 'Sirrii' jedhamuu dhaqi! Nama biyya Xarsees maqaan isaa Saa'ol jedhamu tokko, mana Yudaasitti iyyaafadhu; kunoo inni kadhatatti jira.
Innumtuu ati, Ananiiyaas, isa bira dhuftee, akka agartuun isaa isaaf deebi'uuf harka kee utuu isa irra keessuu mul'atatti argeera" jedheen.
Ananiiyaas garuu deebisee, "Yaa gooftaa, namichi kun Yerusaalemitti warra siif qulqullaa'an attam akka miidhaa ture, waa'ee isaa nama baay'ee irraa dhaga'eera,
Asittis warra maqaa kee waammatan hundumaa qabee hidhuudhaaf, luboota warra angafootaa biraa aboo argateera" jedhe.
Gooftichi garuu, "Dhaqi, inni mi'a hojii kootii isa warra saba Waaqayyoo hin ta'in duratti, mootota duratti, namoota Israa'el durattis maqaa koo beeksisuudhaaf ani fo'adhee dha.
Maqaa koo mul'isuudhaaf jedhees hammam dhiphachuuf akka inni jiru, ani ofii kootii isa nan argisiisa" jedhe.
Ananiiyaas ka'ee dhaqee manichas lixee, harka isaa mataa Saa'ol irra kaa'ee, "Obboleessa ko Saa'ol, gooftichi, Yesus inni karaa ati irra dhufte irratti sitti mul'ate, waa'ee kee anatti himeera; akka agartuun kee siif deebi'uuf, hafuura qulqulluudhaan, akka guutamtuufis gara keetti na ergeera" ittiin jedhe.
Achumaanis waan akka qolaa ija isaa lachuu irraa buunaan, agartuun isaa deebi'e; inni achumaan ka'ee cuuphame.
Nyaata nyaatees jabaate; bartoota warra Damaasqoo biras bubbule.

Saa'ol ergasii utuu hin turin manneen sagadaa keessatti, '''Yesus kun ilma Waaqayyoo ti" jedhee lallabe.
Warri isa dhaga'an hundinuu garuu dinqifatanii, "Namichi kun, isa Yerusaalemitti warra maqaa Yesus waammatan balleessuuf dhama'aa ture mitii? Addana iyyuu isaanuma hidhee luboota warra angafootatti geessuudhaaf dhufee ture mitii?" jedhanii gaafatan.
Saa'ol garuu lallabi isaa humna argachaa adeeme; Yesus Masiihii ta'uu isaa kan inni ittiin hubachiises amansiisaa waan tureef, Yihudoonni warri Damaasqoo jiraatan walii isaa wallaalan.
Guyyaa baay'ee erga Saa'ol kana hojjechaa bubbulee immoo, Yihudoonni walitti dacha'anii isa ajjeesuudhaaf mari'atan.
Mareen isaanii kun garuu Saa'ol bira ga'e; isaan 'immoo isa ajjeesuudhaaf, halkanii fi guyyaa balbala kellaa mandarichaa in eegu turan.
Warri garee isaatii garuu gaaf tokko halkan geessanii, guuboo keessa kaa'anii masaraa gubbaadhaan gad isa buusan.

Saa'ol ergasii gara Yerusaalem dhaqee, bartootatti dabalamuu yaale isaan garuu akka inni dhuguma bartuu ta'e hin amanne waan turaniif, hundumti isaanii isa sodaatan.
Baarnaabaas garuu fuudhee ergamootatti isa geessee; karaatti attamitti gooftaa akka inni arge, gooftaanis akka isatti dubbate isaanitti mul'ise; Damaasqootti immoo saa'ol attamitti ija jabinaan maqaa Yesusiin akka dubbate, isaanitti hime.
Saa'ol isaanii wajjin Yerusaalem keessa deddeebi'aa bubbule; maqaa gooftaa Yesusiin ija jabinaan lallabe.
Warra Yihudoota afaan Giriikii haasa'anii wajjinis dubbatee, isaaniin morkachaa ture; isaan garuu isa ajjeesuu yaalan,
Oboloonni immoo yeroo kana baranitti, gara Qiisaariyaatti geessanii, Xarseesitti isa in ergan.

Yeroo sana keessa waldaan amantootaa Yihudaa, Galiilaa, Samaaririyaa hundumaa keessatti nagaa argattee, ijaaramte; sodaa gooftaatti jiraachaa; jajjabina hafuura qulqulluutiinis baay'achaa turte.

Phexros iddoo hundumaa in naanna'a ture; al tokkos warra Waaqayyoof qulqullaa'anii mandara Liidaa keessa jiraatan ilaaluudhaaf gad bu'e.
Achitti nama maqaan isaa Eneyaas jedhamu tokkoo wajjin wal arge; inni dhagni isaa gar tokko duunaan,waggaa saddeet guutuu siree isaa irraa hin buune ture.
Phexros, "Eneyaas, Yesus Kristos si fayyisa, ka'ii afata kee dachaasi!" ittiin jedhe; achumaan Eneyaas in ka'e.
Namoonni Liidaa fi bakkee Saaron keessa jiraatan hundinuu immoo namicha arganii, gara gooftaatti deebi'an.

Mandara Yophee keessas bartuun Xaabiitaa jedhamtu tokko turte; maqaan ishee afaan Griikiitti "Dorkaas" ture, hiikuun isaa immoo "Kuruphee" jechuu dha. Isheen yeroo ishee hundumaa hojii gaarii hojjeehuudhaaf hiyyeessota gargaaruudhaan in dabarsiti turte.
Gidduu tokko dhukkubsattee duunaan, dhagna dhiqanii kutaa isa mana gubbaa keessa ciibsan.
Liidaan Yopheetti dhi'oo ture iyyuu, bartoonni, Phexros achi akka jiru dhaga'anii, "Hadaraa ammaaf ammatti nu bira ga'i!" jedhanii akka isa waamaniif namoota lama itti ergan.
Phexros ka'ee isaanii wajjin dhaqe; akka inni achi ga'eenis gara kutaa mana gubbaatti isa geessan. Achitti haadhonni hiyyeessaa hundinuu isa naanna'anii boo'aa, uffata jalaa fi irraan uffatan kan "Kurupheen" fayyaatti isaaniif hojjette, isatti in argisiisu turan.
Phexros garuu hunduma isaanii ala baasee, ofii isaatii jilbeenfatee kadhate; ergasii gara reeffichaatti garagalee, "Xaabiitaa, ka'i!" jedheen. Isheen ija ishee banattee, Phexrosin yommuu argite ol jettee teesse.
Phexros immoo harka isaa itti hiixatee, harka ishee qabee ol ishee kaase; kana booddees amantoota, haadhotii hiyyeessaas waamee, fayyaa ishee isaan gidduu dhaabachiise.
Kunis Yophee hundumaatti beekame, namoonni baay'een gooftaatti amanan.
Phexros namicha gogaa duugu maqaan isaa Simoon jedhamu tokko biratti hafee, guyyaa baay'eedhaaf Yophee ture.

Namichi Qorneelewos jedhamu tokko mandara Qiisaariyaa keessa jira ture; inni kutata waraana warra Roomaa "Ixaaliqaa" jedhamee waamame irratti angafa dhibbaa ture.
Inni nama Waaqayyoof bule, maatii isaa hundumaa wajjinis Waaqayyoon kan sodaate ture; warra Yihudootaa keessaa dadhaboota kan turan baay'ee in gargaare; yeroo hundumaattis dadhabbii malee Waaqayyoon in kadhata ture.
Gaaf tokko akka sa'aatii salgaffaatti mul'ata arge; mul'atattis ergamaan Waaqayyoo tokko iddoo inni jiru dhufee, "Yaa Qorneelewos!" jedhee itti dubbate.
Qorneelewos yommus fajajee isa ilaalee sodaachaa, "Maal inni yaa gooftaa?" jedhee gaafate. Ergamichi immoo deebiseefii, "Waaqayyo kadhata kee dhaga'eera, dadhaboota gargaaruu kees yaadateera.
Ammas namoota Yopheetti ergiitii Simoon isa Phexros jedhamu waamsisi.
Innoo Simoon isa gogaa duugu bira keessummummaa buufatee jira; manni Simoon immoo isa galaana qarqaraa ti" jedheen.
Ergamichi isatti dubbatee erga adeemee booddee, hojjetoota mana isaa keessaa nama lama, warra loltuu isaaf amanaman keessaa immoo, nama Waaqayyoon sodaatu tokko ofitti waamee,
waan hundumaa isaanitti himee, Yopheetti isaan erge.
Borumtaas warri ergaman utuu adeemanii mandara Yopheetti dhi'aatan. Phexros immoo akka sa'aatii ja'affaatti kadhachuudhaaf bantii mana isaanii isa diriiraatti ol ba'e.
Inni yommus beela'ee, waan nyaatu barbaade; garuu utuu nyaanni isaaf qophaa'uutti jiruu, of wallaalee mul'ata arge.
Bantiin waaqaa banamee wanti akka baallee uffata guddaa mataa afuriin hidhamee, gara lafaatti utuu gad buufamuu arge.
Bineensonni miilla afur qaban, lafa irra kan munyuuqan, qilleensa keessa kan balali'anis hundinuu uffata sana keessa turan.
Sagaleen immoo,"Phexros ka'ii, qaliitii nyaadhu!" jedhee itti dubbate.
Phexros garuu, "Matumaa kun hin ta'u, yaa gooftaa, waan ciiggaasisaadhaa fi xuraa'aatti ilaalamu takkaa nyaadhee hin beeku" jedheen.
Ammas sagalichi si'a lammaffaa itti dubbatee, "Waaqayyo kan qulleesse, ati xuraa'aatti hin ilaalin!"jedheen.
Kun immoo si'a sadii ta'e, wanti akka baallee uffataa sunis achumaan gara waaqaatti deebi'ee ol fuudhame.
Phexros waa'ee hiikaa mul'aticha argee sanaaf yaada isaatti utuu dhiphatuu, kunoo, namoonni Qorneelewos biraa ergaman, mana Simoon iyyaafachaa dhufanii, balbala dura ga'an.
"Keessummaan Simoon inni Phexros jedhamu tokko, mana kana jiraa laata?" jedhanii waamanii gaafatan.
Phexros amma iyyuu waa'ee hiikaa mul'ata argeetiif utuu yaadaa jiruu, hafuurri qulqulluun, "Kunoo, jarri tokko alaa si barbaadu;
kanaafis ka'ii, gad bu'i! Anatu isaan erge waan ta'eef, utuu hin mamin isaan duukaa dhaqi!" ittiin jedhe.
Phexros gara jaraatti gad bu'ee, "Inni isin barbaaddan ana; eessaa dhuftan?" jedhee isaan gaafate.
Isaan immoo, "Namicha qajeelaa Qorneelewos jedhamu, Waaqayyoon kan sodaatu warra Yihudootaa hundumaa biraas maqaa gaarii kan qabu, angafa dhibbaa immoo kan ta'e tokkotu, nu erge; ergamaan Waaqayyoo inni qulqulluun; Qorneelewos mana isaatti si waamsisee, kan ati itti himtu akka si irraa dhaga'uuf isa abboomee ture" jedhanii deebisan.
Phexros ol isaan waamee keessumsiise. Borumtaas jarreen gara isaatti ergamanii wajjin ka'ee adeeme; obboloota Yophee jiran keessaas jarreen tokko isaa wijjin dhaqan.
Guyyaa itti aanuttis Qiisaariyaatti galan; Qorneelewos immoo aantii isaatii fi michoota isaa waammatee, isaan eeggate.
Phexros utuu ol lixuuf jedhuu, Qorneelewos isa simuuf ba'ee, miilla isaatti kufee sagadeef.
Phexros immoo ol isa qabee, "Ka'i, anis akkuma kee nama'o!" jedheen.
Inni Qorneelewosii wajjin haasa'aa manatti ol galee, namoota baay'ee achitti walitti qabamanii argate.
Jaraan, "Yihudii kan ta'e hundinuu, nama qomoo biraa wajjin walitti firoomuunii fi mana walii dhaquun seera akka hin ta'in, isin iyyuu gaarii gootanii beektu; Waaqayyo garuu eenyumaan iyyuu, ciigga'amaa yookiis xuraa'aa akkan hin jenneef anatti mul'iseera.
Kanaafan yommuu isin na waamsiftan utuun ittiin hin mormin dhufe; ammas maaliif akka anatti ergitan baruu nan barbaada" jedhe.
Qorneelewos deebisee, "Bultii afur dura yeroodhuma ammaa kanatti, mana kootti kadhata sa'aatii salgaffaa kadhachaa utuun jiruu, namni tokko uffata adii qaanqee uffatee ana dura dhaabatee,
'Qorneelewos, Waaqayyo kadhata kee siif dhaga'eera, dadhaboota gargaaruu kees siif yaadateera.
Ammas Yopheetti nama ergi, Simoon isa Phexros jedhamu, waamsisi; inni Simoon isa gogaa duugu, manni isaa galaana qarqaraa bira keessummummaa buufatee jira' anaan jedhe.
Kanaaf ani achumaanan sitti erge, dhufuun kees ba'eessa ta'e; ammas nuyi hundumti keenya waan gooftichi sitti nuuf hime hundumaa si irraa dhaga'uudhaaf, fuula Waaqayyoo duratti walitti qabamnee jirra" jedheen.

Yommus Phexros jaratti dubbatee, "Waaqayyo akka nama wal hin caalchifne amma hubadheera.
Saba biyya lafaa hundumaa keessaa namni isa sodaatu, inni waan qajeelaa hojjetus isa biratti fudhatamaa dha.
Waaqayyo dubbii isaa namoota Israa'elitti erguu isaa, misraachoo nagaa Yesus Kristosiin lallabuu isaa, Yesus Kristos kun immoo gooftaa namoota hundumaa ta'uu isaa, gaarii gootanii in beektu.
Cuuphaa Yohannis lallabe booddee Galiilaadhaa jalqabee, biyya Yihudaa hundumaa keessatti kan raawwatames in beektu.
Waaqayyo, Yesus nama Naazireet kana hafuura qulqulluudhaan dibee humnaan akka isa guute, inni naanna'ee hojii gaarii akka hojjete, Seexanaan kan cunqurfaman akka fayyise, Waaqayyo isaa wajjin akka tures beekamaa dha.
Nuyi biyya Yihudootaatii fi mandara Yerusaalemitti, waan Yesus hojjete hundumaaf dhugaa baatuu isaa ti; jarris isuma mukatti fannisanii ajjeesan.
Waaqayyo garuu guyyaa sadaffaatti du'aa isa kaasee, akka inni mul'atu godhe.
Haa ta'u iyyuu malee, nama hundumaatti utuu hin ta'in, nuyi warra dhuga-baatuu isaa akka taanuuf fo'amnee, du'aa ka'uu isaa booddee isaa wajjin nyaannee dhugnetti mul'ateera.
Inni wangeelicha namootatti akka lallabnuuf, warra jiranii fi warra du'an irratti abbaa firdii ta'ee moosifamuu isaas, akka dhugaa baanuuf nu abboomeera.
Raajonni hundinuu, namni isatti amanu hundinuu maqaa isaatiin dhiifamuu cubbuu akka argatu, isaaf dhugaa ba'aniiru" jedhe.

Utuu Phexros dubbii kana itti himaa jiruu, hafuurri qulqulluun warra dubbicha dhaga'an hundumaa irratti bu'e.
Warra Yihudootaa keessaa amantoonni Phexrosii wajjin Yopheedhaa dhufan, kennaan hafuura qulqulluu saba Waaqayyoo warra hin ta'iniif kennamuu isaa arganii, akka abjuu ta'an.
Warri hafuura qulqulluu fudhatan sun utuu isaan afaan dur hin beekneen dubbatanii, guddina Waaqayyoos mul'isanii, isaan dhaga'an.
Phexros kana irratti, "Jarreen amma hafuura qulqulluu, akkuma nuyi argannetti argatan kun, akka hin cuuphamneef eenyutu bishaan dhowwachuu danda'a ree?" jedhe.
Isaan maqaa Yesus Kristositti akka cuuphamaniif abboome; jarri ergasii Phexros isaan bira akka turuuf in kadhatan.



Ergamoonnii fi obboloonni Yihudaa jiranis, warri saba Waaqayyoo hin ta'in iyyuu dubbii Waaqayyoo akka fudhatan dhaga'an.
Kanaaf yeroo Phexros gara Yerusaalemitti ol ba'etti, Yihudoota keessaa amantoota kan ta'an, isaan morkatanii,
"Ati immoo mana warra dhagna hin qabatinii dhaqxee isaanii wajjin nyaatte iyyuu mitii?" jedhaniin.
Kana irratti Phexros waan ta'e hundumaa, jalqabaa jalqabee tarreedhaan isaanitti hime.
"Mandara Yophee keessatti kadhata godhachaa utuun jiruu, of wallaaleen mul'ata arge. Kunoo, wanti akka baallee uffata guddaa, mataa arfaniin hidhamee, waaqa irraa gad buufamee, dhufee ana bukkee bu'e.
Hubadhee yommuun ilaales bineensa lafa irraa miilla afur qaban, bineensota wal nyaatan, kan munyuuqan, qilleensa keessa kan balali'anis isa keessatti nan arge.
Sagalee, 'Ka'i Phexros, qaliitii nyaadhu!' naan jedhuun immoo dhaga'e.
Ani immoo deebisee, 'Matumaa kun hin ta'u, yaa gooftaa, wanti ciiggaasisaanii fi xuraa'aatti ilaalamu takkaa afaan koo lixee hin beeku' nan jedheen.
Sagalichi waaqa irraa ammoo deebisee, 'Waaqayyo kan qulleesse, ati xuraa'aatti hin ilaalin!' jedhe.
Kun si'a sadii ta'e, kana booddee akkuma jirutti deebi'ee gara waaqaatti ol fuudhame.
"Yommusuma jarri sadii warri Qiisaariyaadhaa gara kootti ergaman, mana ani ture sana dhufan.
Hafuurri qulqulluun garaagarummaa tokko illee utuu hin argisiisin, isaanii wajjin akkan dhaqu anatti hime. Obboloonni ja'a as na bira jiranis anaa wajjin dhaqan; hundumti keenyas mana Qorneelewositti galle.
Qorneelewos immoo ergamaa Waaqayyoo mana isaa keessatti akka arge, ergamichi, 'Yopheetti nama ergi, Simoon isa Phexros jedhamu waamsisi;
Inni dubbii atii fi warri mana kee hundinuu ittiin fayyitan sitti in hima' akka ittiin jedhe nutti hime.
Yeroo ani dubbachuu jalqabetti hafuurri qulqulluun, akkuma jalqaba nu irratti bu'etti, isaan irra bu'e.
Yommus isa gooftaan, 'Yohannis bishaaniin cuuphe, isin garuu hafuura qulqulluudhaan in cuuphamtu' jedhe nan yaadadhe.
Egaa isaan akkuma keenya gooftaa Yesus Kristositti yeroo amanan, Waaqayyo kennaa hafuuraa isa nuuf kenne, isaan kanaafis erga kennee, ani eenyuun ta'eetan Waaqayyoon dhowwuu danda'a ree?" jedhe.
Isaan kana hundumaa erga dhaga'anii, morkiin isaanii gab jedhe. Kana irratti isaan, "Egaa'oo, yaada garaa isaanii geddaratanii akka ittiin jiraataniif, Waaqayyo warra saba isaa hin ta'iniifis karaa kenneera kaa" jechaa Waaqayyoon galateeffatan.

Ari'atamuu yeroo Isxifaanos du'e waldaa irratti ka'e sana keessa, amantoonni hamma Finiiqeetti hamma Qophrositti akkasumas hamma Anxokiyaatti bittimmaa'anii turan; lafa dhaqanitti immoo dubbii gooftaa Yihudoota duwwaatti in himu turan.
Isaan keessaa warri Qophrosii fi warri Qareenee garuu, Anxokiyaa yommuu dhufan dubbii gooftaa warra Giriikotaattis immoo dubbatanii, gooftaa Yesusiin misraachoo himan.
Irreen gooftaa isaanii wajjin ture, namoonni baay'eenis amananii gara gooftichaatti in deebi'an.
Oduun kun waldaa amantootaa Yerusaalem bira ga'e, achii Baarnaabaasin Anxokiyaatti ergan.
Inni dhufee, ayyaana Waaqayyoo isaaniif kenne yommuu argetti; in gammade; gooftaatti amanamanii garaa isaanii guutuudhaan akka itti cimaniif, isaan in gorse.
Innoo nama gaarii, hafuura qulqulluudhaan guutuu, amantii isaattis jabaa ture; namoonni baay'eenis gara gooftaa dhufan.
Baarnaabaas yommus Saa'olin barbaaduudhaaf gara Xarsees dhaqe.
Yeroo isa argatettis, gara Anxokiyaatti isa fide; waggaa sana guutuu waldaa sanaa wajjin wal arganii, namoota danuu barsiisaa turan. Bartoonni jalqaba duraa Anxokiyaatti "Kristiyaanota" jedhamanii waamaman.
Gidduu sanatti raajonni tokko Yerusaalemii gara Anxokiyaatti gad bu'an.
Isaan keessaa tokkos Agaabos kan jedhamu ka'ee, lafa hundumaa irratti beelli jabaan akka bu'u, hafuuraan raajii dubbate; kunis bara mo'icha Kilaawudiiyositti raawwatame.
Bartoonni kana irratti adduma addaan hamma danda'an obboloota warra Yihudaa jiraatan gargaaruudhaaf ofitti muran.
Akkuma yaadanis godhanii, gargaarsicha harka Baarnaabaasii fi Saa'olitti gara maanguddoota waldaatti ergan.



Bara sanas Herodis mootichi, namoota bu'aa waldaa kristiyaanaa turan tokko miidhuudhaaf ciqilee irra dhaabbate;
Yaaqoobin obboleessa Yohannisis billaadhaan morma isaa irraa kuchisiise.
Kun warra Yihudootaa akka garaa ciibse yommuu arge, itti dabalee Phexrosin immoo qabsiise; yeroon isaas yeroo namoonni ayyaana Maxinoo itti ayyaaneffatan ture.
Herodis yommus Phexrosin qabsiisee mana hidhaatti galchisiisee; darabee isa haa eeganiifis loltoota kutata afuritti hiramanii, tokkon tokkon isaa nama afur afur qabutti kenne. Ayyaana Faasiikaa booddee garuu saba duratti akka qoramuuf isa dhi'eessuu barbaade.
Yeroo Phexros mana hidhaa keessatti eegamaa turetti, waldaan kristiyaanaa immoo utuu gargar hin kutin Waaqayyoon in kadhattiif turte.

Edumtii guyyaa itti Herodis Phexrosin akka qoramuuf dhi'essuudhaaf jedhe sanatti, Phexros fuuncaa lamaan hidhamee, loltuu lama gidduu in rafa ture; eegduun immoo balbala manicha hidhaa dura dhaabatanii in eegu turan.
Kunoo, ergamaan gooftichaa Phexros bukkee dhaabate; golli manicha hidhaa inni keessa tures ifa waaqa irraatiin guute. Ergamaan sun cinaacha Phexros rurrukutee dammaqsee, "Dafii ka'i!" ittiin jedhe; achumaan fuuncaan inni ittiin hidhame harka isaatii bu'e.
Ergamichi immoo, "Hidhadhu, kophee kees kaa'adhu!" jedheen. Phexros ka'ee hidhatee, kophee isaas kaa'ate; ergamichi ammas, "Wayyaa kee uffadhuu ana duukaa bu'i!" ittiin jedhe.
Phexros manicha hidhaa keessaa ba'ee, ergamicha duukaa bu'e. Garuu ergamaan gooftaa kan hojjeteef kun dhugaa itti hin fakkaanne; innoo mul'ata waan arge se'e.
Ergamichaa wajjin eegduu warra duraa, warra lammaffaa biras darbanii, balbalicha sibiilaa isa mandaratti baasu bira ga'an. Balbalichi utuu namni itti hin bu'in isaaniif baname, Isaanis gad in ba'an; karaa tokko irra takka erga adeeman, ergamichi achumaan Phexros biraa sokke.
Phexros yommus of bare, "Gooftichi ergamaa isaa ergee, harka Herodisii fi harka Yihudoota warra hamaa na irratti yaadan hundumaa akka na oolche, amma dhuguma beekeera" jedhe.
Phexros kana hubatee gara mana Maariyaam haadha Yohannis isa Maarqos jedhamuu dhaqe; achumaan namoonni baay'een walitti qabamanii kadhachaa turan.
Phexros immoo balbala kellichaa rukunnaan, intalli Roodaa jedhamtu tokko gara balbalichaa dhuftee owwaatte.
Isheen Phexros ta'uu isaa sagalee isaatiin bartee waan gammaddeef utuu balbala hin baniniif ol fiigdee, "Phexros balbala dura in dhaabata" jettee himte.
Warri kana dhaga'an immoo, "Ati in maraatte fakkaata" isheedhaan jedhan. Isheen garuu, "Lakkii isuma" jettee falmite. Kana irratti isaan, "Egaa'oo ergamaa isaa isa isa eegu ta'inna" jedhan.
Inni garuu ittuma fufee balbalicha rukute; balbalicha yommuu banan Phexrosin arganii, akka abjuu ta'an.
Calluma jedhanii akka dhaggeeffataniif harkaan milikkita isaaniif kenne; gooftichi mana hidhaa keessaa attamitti akka isa baase, isaanitti odeessee, "Dubbii kana Yaaqoobii fi obbolootatti himaa!" jedhee, ba'ee iddoo biraa dhaqe.
Lafti bariinaan warri loltuu, "Phexros attam ta'e?" jedhanii, waan godhanis wallaalanii rakkatan.
Herodisis Phexrosin barbaachisee argachuu dadhabnaan, loltuu isa eeguudhaaf kennamanii turan sanas qoree, akka ajjeefamaniif abboome; kana booddees Herodis Yihudaadhaa Qiisaariyaatti gad bu'ee takka achi taa'e.

Herodis warra Xiiroosii fi Sidoonaatti dallanee ture; isaan garuu walii galteedhaan gara mana isaa dhaqanii, Bilaasxos abboomaan mana mootichaa, Herodisitti dhi'aatee araara akka isaaniif gaafatuuf, tole isa jechisiifatan; isaan kutaa biyya Herodis bulchu keessaa midhaan in argatu turan.
Guyyaa dhaaba isaaniitti Herodis uffata mootummaa uffatee, iddoo ol jedhaa isaaf qophaa'e irra taa'ee, isaanitti dubbate.
Namoonni yommus sagalee isaanii ol fuudhanii "kun sagalee namaa miti, sagalee Waaqayyoo ti malee" jedhanii isa jajan.
Ulfina kana dabarsee Waaqayyoof waan hin kennineef, achumaan ergamaan gooftichaa isa dha’e; kana irratti Herodis raamma'ee du'e.
Dubbiin Waaqayyoo garuu guddachaa, bal'achaas in adeeme.
Baarnabaasii fi Saa'ol Yerusaalemitti hojii gargaarsaa itti ergaman sana raawwatanii, Yohannis isa Maarqos jedhamu, fudhatanii deebi'an.



Waldaa kristiyaanaa Anxokiyaa keessa raajonnii fi barsiisonni turan; isaanis Baarnaabaas, Simi'oon " Isa gurraachicha" isa jedhamu, Luukiyos nama biyya Qareenee, Maanaa'en isa Herodis abbaa biyyaa wajjin guddate, Saa'olis turan.
Isaan kun gooftaadhaaf hojjechaa, soomaas utuu jiranii, hafuurri qulqulluun, "Baarnaabaasii fi Saa'olin hojii ani itti isaan waameef, addaan anaaf baasaa" jedheen.
Yommus itti dabalanii soomanii erga kadhatanii booddee, warri hafan harka isaanii mataa jara lamaan irra kaa'anii, hojichaaf isaan ergan.

Baamaabaasii fi Saa'ol hafuura qulqulluudhaan ergamanii mandara Seluuqiyaatti gad bu'an; achiis markabaan gara Qophros, biyya bishaan keessaa dhaqan.
Mandara Salaamiis yommuu ga'an, manneen sagadaa warra Yihudootaatti dubbii Waaqayyoo lallaban; Yohannis isa Maarqos jedhamus isaan haa gargaaruuf, fudhatanii dhaqan.
Biyya galaana keessaa sanas gar tokkoo hamma gara kaaniitti adeemanii mandara, Phaafoos ga'an. Achitti namicha qoricha namatti godhu tokko argan, maqaan isaa, Baaryesus jedhama;inni Yihudii, "Ani raajii dha" ofiin jedhu tokko ture.
Namichi qoricha namatti godhu kun namicha biyya bishaan keessaa bulchu sanaa wajjin ture; maqaan namichaa Sergiiyos Phaawulos jedhama; inni nama hubataa ture. Biyya bulchaan sun dubbii Waaqayyoo isaan irraa dhaga'uudhaaf Baarnaabaasii fi Saa'olin ofitti waame.
Namichi qoricha namatti godhu inni afaan Giriikiitti "Eliimaas" jedhamu garuu, biyya bulchaan sun akka hin amanne gochuu waan yaaleef, isaaniin morme.
Yeroo sanatti Saa'ol inni "Phaawulos" jedhame, hafuura qulqulluudhaan guutamee, ija namicha qoricha namatti godhu sanaa keessa ilaalee,
"Ati ilma Seexanaa, diina waan qajeelaa hundumaa, ati haxxummaa fi hammina hundumaatiin guutteetta; ati yeroo hundumaa dhugaa gooftichaa sobatti geddaruu kana hin dhiiftuu?
Ammas harki gooftichaa si dha'a, jaamaa in taata, hamma yeroottis ifa hin argitu" ittiin jennaan, achumaan hurriin itti marame, dukkannis ija isaatti uffise, nama harka qabee isa geggeessu barbaaddachuudhaaf qaqqabachuutti ka'e.
Biyya bulchaan sun waan ta'e yommuu arge dinqifatee, barsiisa gooftaatti amane.

Ergasii Phaawulosii fi miiltoon isaa mandara Phaafoosii markabaan ka'anii kutaa biyya Phamfiliyaa keessaa gara mandara Phergee dhaqan;Yohannis inni Maarqos jedhamu immoo achitti isaan dhiisee Yerusaalemitti deebi'e.
Warri kaan garuu achumaan darbanii, Phergeedhaa kutaa biyya Phisiidiyaa keessaa mandara Anxokiyaa ga'an; guyyaa Sanbataattis mana sagadaa lixanii taa'an.
Macaafa seeraa fi macaafa raajotaa keessaa erga dubbifamee, warri geggeessituu mana sagadaa sanaa isaanitti erganii, "Obbolootaa, dubbii gorsaa namootatti himtan yoo qabaattan dubbadhaa!" ittiin jedhan.
Yommus Phaawulos ka'ee, harkaan ofitti isaan hawwatee, "Isin warra Israa'el, isinis saba garaagaraa keessaa dhuftanii Waaqayyoon kan sodaattan hundumti keessan dhaggeeffadhaa!" jedhee lallabuutti ka'e.
"Waaqayyo gooftaan saba Israa'el kanaa, abboota keenya fo'atee, yeroo isaan biyya Gibxiitti galaa turanittis saba guddaa isaan godhe; booddees irree jabaadhaan achii isaan baase.
Waggaa afurtamas lafa onaa keessatti obsee, isaaniif danda'e.
Biyya Kana'aan keessaa immoo saba 'biyya torbaa balleessisee, lafa isaanii saba isaa kanaaf hire.
Akka kanatti hamma waggaa dhibba afurii fi shantamaatti turan. "Isa booddee garuu hamma bara Saamu'el raajichaatti abboota biyyaa isaaniif kenne.
Yeroo isaan mootii nuuf kenni jedhanii gaafatanittis, Waaqayyo gosa Beniyaamin keessaa Saa'olin ilma Qiish isaaniif kenne; inni immoo waggaa afurtama mo'e.
Saa'olin mootummaa irraa buusee immoo, Waaqayyo, Daawitin isaaniif moossise. Waa'ee isaatiifis, 'Ani, Daawitin ilma Iseyi nama akka garaa koo argadheera, inni jaalala koo hundumaa in raawwata' jedhee dhugaa ba'e.
Akkuma abdachiisettis sanyii namicha kanaa keessaa Waaqayyo saba Israa'eliif fayyisaa kaaseera inni immoo Yesus.
Dhufa Yesus fuul dura Yohannis, yaada garaa isaanii geddaratanii akka cuuphamaniif saba Israa'el hundumaatti lallabee ture.
Yohannis hojii isaa raawwachuu isaa jala, saba sanaan, 'Anaan, eenyu na seetu? Anoo isa isin eeggachaa jirtan miti; inni garuu na booddee in dhufa; ani immoo hidhaa kophee isaatii illee hiikuudhaaf nama ta'u miti' jedheen.
"Obboloota ko, isin hortee ijoollee Abrahaam, isin warri kan biraa warri Waaqayyoon sodaattanii as jirtan, sagaleen fayyinaa kun nuuf ergamee dhufeera.
Warri Yerusaalem jiraatanii fi warri isaan geggeessanoo akka inni fayyisaa ta'e hin beekne, sagalee raajotaa isa Sanbatuma dhuftu dubbifamus hin hubanne; utuma ta'uu iyyuu immoo Yesusitti faraduu isaaniitiin isa raajonni dubbatan raawwataniiru.
Sababii du'a isatti farachiisu hin arganne; utuma kana beekanii garuu akka inni ajjeefamuuf Philaaxosin in gaafatan.
Waa'ee isaatiif kan caafame hundumaa erga raawwatanii, muka fannoo irraa gad buusanii awwaala keessa kaa'an.
Waaqayyo garuu warra du'an keessaa isa kaase.
Inni guyyaa baay'ee warra isaa wajjin Galiilaadhaa gara Yerusaalem dhufanitti mul'achaa ture; namoonni isa argan kun amma saba Waaqayyootti isaaf dhugaa ba'u.
Ammas Waaqayyo waan abaabilii keenya abdachiise akka raawwate misraachoo isinitti in himna;
Inni Yesusin du'aa kaasuu isaatiin nuyi ijoollee ijoollee isaaniitiifis kunoo, abdii isaa nuuf raawwateera. Faarfannaa isa lammaffaa keessatti,'Ati ilma koo ti, ani har'an si dhalche' kan jedhu caafameera.
Waa'ee du'aa isa kaasuu isaatiif, gonkumaas awwaalatti akka inni hin deebine gochuu isaatiif immoo, Ayyaana isa qulqullaa'aadhaa fi isa amanamaa,isa ani Daawitin abdachiise isiniif nan kenna' in jedha.
Kanaafis iddoo biraatti immoo,'Ati isa qulqulluu kan keetii tortoratti dabarsitee hin kennitu' in jedha.
"Daawit bara isaatti akka jaalala Waaqayyootti hojjetee, yommuu du'e abboota isaa biratti awwaalamee, tortores.
Inni Waaqayyo du'aa kaase garuu tortoratti hin kennamne.
Kanaafis karaa Yesus isa du'aa ka'e kanaan dhiifamuun cubbuu isinitti in lallabama.
Irra-daddarbaa seera Museetiin ittii hiikamuu hin dandeenye, hundumaattiis hiikamuun isumaan akka argamu isin biratti haa beekamu, yaa obboloota ko! Yesusitti kan amanu hundinuu hiikama in argata.
Kanaafis wanti raajonni dubbatan isin irratti akka hin raawwatamneef of eeggadhaa!
'Ilaa isin yaa warra ga'iftuu, dinqifadhaa, badaas! Hojii ani bara jireenya keessaniitti hojjechuudhaaf jiru, yoo namni isinitti hime iyyuu hin amantan' jedha" jedhe.
Yeroo Phaawulosii fi Baarnaabaas mana sagadaa keessaa ba'anii adeeman, Sanbata itti aanutti immoo dhufanii dubbii kana dabalanii akka itti himaniif namoonni isaan kadhatan.
Sagada booddee immoo Yihudoonni baay'een akkasumas saba garaa garaa keessaa barsiisa Yihudootaa kan fudhatan, Phaawulosii fi Baarnaabaas duukaa bu'an. Phaawulosii fi Baarnaabaas isaan gorsanii, ayyaana isa Waaqayyo isaaniif kennetti qabamanii akka jiraatan, cimsanii isaan yaadachiisan.
Sanbata itti aanuttis namoonni mandara sanaa garri caalan dubbii Waaqayyoo dhaga'uudhaaf dhufan.
Warri Yihudootaa baay'ina namootaa yommuu argan hinaaffaan isaan keessa guutee, waan Phaawulos jedheen kan mormu dubbachuudhaan arrabsan.
Phaawulosii fi Baarnaabaas garuu caalchisanii ija jabinaan dubbatanii, "Dubbiin Waaqayyoo dura isin saba Israa'elitti himamuun in barbaachisa ture. Amma garuu erga isa fudhachuu diddanii, jireenya bara baraatti galuudhaafis 'Warra hin mallee dha' erga ofiin jettanii, nuyi gara saba warra kaanii dhaquu keenya.
Gooftaan akkasuma, 'Ani saba koo warra hin ta'iniif ibsaa, biyya lafaa hundumaafis fayyisaa akka taatuuf si kenneera'jedhee nu abboomeera" jedhan.
Saba Waaqayyoo warri hin ta'in kana dhaga'anii gammadan; dubbii Waaqayyoos in jajan; warri mootummaa Waaqayyootti galuudhaaf yaadataman hundinuu amantoota ta'an.
Naanna'aa sana hundumaattis dubbiin gooftaa in bal'ate.
Warri Yihudootaa garuu Giriikota keessaa dubartoota beekamoo warra amantii Yihudootaa fudhatan akkasumas dura-buutuu mandara sanaa isaanitti tuqan. Kanaanis Phaawulosii fi Baarnaabaas irratti ari'atamuu kaasanii, biyya naannoo sanaa keessaa isaan in baasan.
Isaan immoo kana gochuu isaaniitiin mormuudhaaf awwaara miilla isaaniitti qabate dhadha'atanii, gara mandara Iqoniiyum dhaqan.
Haa ta'u iyyuu malee, amantoonni mandara Anxokiyaa gammachuudhaa fi hafuura qulqulluudhaan guutamanii turan.



Phaawulosii fi Baarnaabaas mandara Iqoniiyumittis akkasuma mana sagadaa warra Yihudootaatti lixanii akki isaan itti lallaban kophaa ture; kanaaf namoonni baay'een warra Yihudootaa fi warra Girikotaa keessaa amantoota ta'an.
Yihudoonni warri dubbichatti hin amanne garuu namoota warra saba Waaqayyoo hin ta'initti yaada hamaa galchanii obboloota irratti kaasan.
Utuma ta'uu iyyuu, ergamoonni yeroo dheeraadhaaf achi taa'anii, ija jabummaadhaan gooftaa Yesusin lallaban; gooftaan milikkinnii fi dinqiin adda addaa karaa isaanii akka raawwatamu gochuu isaatiin dubbii ayyaana isaatiif dhugaa ba'e.
Namoonni mandarichaa garuu wal hiran; kaan gara Yihudootaa, kaan immoo gara ergamootaa goran.
Yommuus warri saba Waaqayyoo hin ta'inii fi warri Yihudootaa, warra biyya bulchanii wajjin ergamoota sana loluudhaaf dhagaadhaanis rukutuudhaaf qophaa'an.
Ergamoonni garuu kana yommuu baran mandaroota kutaa biyya Liqaa'oniyaa Lisxiraadhaa fi Derbeetti biyya naannoo isaa jiruttis baqatanii,
achittis wangeela lallabaa turan.

Mandara Lisxiraa keessa namni naafti tokko ture. Namichi kun miilli isaa lawwaasa'aa waan tureef, dhalachuu isaatii jalqabee takkaa hin adeemne.
Inni achi ciisee waan Phaawulos jedhu dhaggeeffachaa ture; yommus Phaawulos ija isaa keessa ilaalee, fayyifamuudhaaf amantii akka inni qabu arge.
Achumaanis sagalee guddaadhaan, "Ka'ii qajeelii, miilla keetiin dhaabadhu!" jedheen, namichi utaalee ka'ee asii fi achi adeeme.
Namoonni baay'atanii achi turan waan Phaawulos hojjete yommuu argan, sagalee isaanii ol fudhatanii afaan Liqaa'oniyaatiin, "Waaqayyoliin namoota fakkaatanii gara keenyatti gad bu'aniiru" jedhanii dubbatan.
Baarnaabaasin "Zeos" jedhan, Phaawulosin immoo kan dubbate isa waan tureef, akka ergamaa waaqayyolii isaaniitti "Hermees" jedhanii moggaasan.
Lubni, galma Zeos isa mandaricha duubaa keessaa hojjetu tuntunootaa fi daraaraa battee dha'ame gara kellaa mandarichaatti fide; lubichi jara achi turanii wajjin ergamoota sanaaf aarsaa dhi'eessuu barbaade.
Ergamoonni sun Baarnaabaasii fi Phaawulos waa'ee kanaa yommuu dhaga'an wayyaa isaanii tarsaasanii fiigichaan tuuta jara sanaa keessa lixanii itti iyyan.
"Jara nana, inni isin hojjettan kun maali? Nuyi waaqayyolii miti, akkuma keessan nama. Wanta waa'ee hin baafne waaqessuutii gara Waaqayyo isa jiraataatti akka deebitaniif dubbii gammachiisaa isinitti in himna; Waaqayyo inni jiraataan waaqichaa fi laficha, galaanicha, isaan kana keessa kan jiraatan hundumaas uumeera.
Bara dhaloota darbaniitti sabni biyya lafaa irraa hundinuu karaa isaanii haa adeemaniif isaan dhiise.
Haa ta'u iyyuu malee, waaqa irraa bokkaa isiniif roobsee, ija midhaaniis yeroo isaatti guuttachiise. Soora isiniif kennee garaa keessanis gammachuudhaan guute; waan gaarii kana hundumaa gochuu isaatiinis gooftummaa isaa mul'iseera" jedhaniin.
Kana hundumaa irratti iyyuu ergamoonni rakkina baay'eedhaan aarsaa akka isaaniif hin dhi'eessine jara dhowwan.
Gaafas Yihudoonni mandaroota Anxokiyaatii fi Iqoniiyumii dhufan tokko tuuta jaraa sana sossobanii, Phaawulosin dhagaadhaan rukutan; du'eera se'aniis mandaricha keessaa gad gototan.
Amantoonni garuu dhufanii isatti naanna'anii dhaabannaan, Phaawulos lafaa ka'ee mandaratti ol deebi'e; borumtaa immoo Baarnaabaasii wajjin mandara Derbee dhaqe.

Phaawulosii fi Baarnaabaas mandara Derbeetti wangeela lallabanii, namoota baay'ee amantoota godhan; kana booddees mandaroota Lisxiraatii fi Iqoniiyumitti Anxokiyaa isa biyya Phisiidiyaattis deebi'an.
Isaan yaada amantootaa jajjabeessanii, amantii isaaniitti akka cimaniif gorsan; "Gidiraa baay'ee keessa darbuudhaan mootummaa Waaqayyootti galuun nuuf in ta'a" jedhaniin.
Ergamoonni tokkon tokkon waldaa sanaaf jaarsolii fo'an; soomanii erga kadhatanii booddee, amantoota sana hundumaa harka gooftaa isa isaan itti amananiitti hadaraa kennan.
Isaan ergasii kutaa biyya Phisiidiyaa keessa darbanii kutaa biyya Phamfiliyaa dhufan.
Phergeettis dubbicha lallabanii mandara Ataalii'aatti gad bu'an.
Achiis markabaan ka’anii Anxokiyaa biyya Anxokiyaatti, hojii amma raawwatan kanaaf iddoo itti ayyaana Waaqayyootti kennamanii turanitti deebi’an.
Erga Anxokiyaa ga'anii amantoota waldaa sanaa walitti waaman; Waaqayyo inni isaanii wajjin ture kan hojjete hundumaa, atammittis karaa itti warri saba Waaqayyoo hin ta’in hin amanan, akka isaaniif bane itti himan.
Yeroo dheeraas amantootaa wajjin turan.



Jarreen kutaa biyya Yihudaatii, Anxokiyaa biyya Sooriyaatti gad bu'an tokko immoo, "Akka seerri Musee ajajutti yoo dhagna qabachuu dhaabaattan, fayyuu hin dandeessan" jedhanii kristiyaanota barsiisuutti ka'an.
Kana irratti Phaawulosii fi Baarnaabaas jarreen sanaa wajjin waldidanii waliin morkatan. Kanaafis waldaan, morkii kana ergamootaa fi jaarsolii achi jiran biraan ga'uudhaaf, Phaawulosii fi Baarnaabaas, amantoota keessaas namoonni tokko, Yerusaalemitti akka ol ba'aniif murtoo goote.
Waldaan kristiyaanaas isaan geggeessitee karaa irra isaan buufte. Isaan immoo, warri saba Waaqayyoo hin ta'in gara Waaqayyootti deebi'uu isaanii odeessaa, Finiiqeedhaa fi Samaariyaa keessa darban; oduu kanaanis amantoota achi jiran baay'ee gammachiisan.
Yerusaalemitti yommuu galan, waldaa kristiyaanaatii fi ergamootaan, jaarsoliidhaanis in simataman; warri ergaman kun Waaqayyo inni isaanii wajjin ture kan hojjete hundumaa itti himan.
Garee warra Fariisotaa keessaa amantoota kan ta'an tokko ka'anii, "Dhagna qabachuudhaaf seera Museen kenne eeguu isaan barsiisuu in barbaachisa" jedhan.
Kanaaf ergamoonnii fi jaarsoliin dubbii kana ilaaluudhaaf walitti qabaman.
Yeroo dheeraa erga irratti dudubbatanii booddee, Phexros isaanitti dubbachuudhaaf ka'ee, "Obboloota ko, Waaqayyo warri saba isaa hin ta'in dubbii wangeelaa afaan koo irraa dhaga'anii haa amananiif, kanaan dura isin keessaa akka na fo'e, ba'eessa gootanii in beektu.
Waaqayyo inni garaa namaa beeku, hafuura qulqulluu nuufis immoo akkuma kenne, isaaniif kennuu isaatiin, isaan simachuu isaa mul'iseera.
Inni amantiidhaan garaa isaanii qulleesse malee, nuu fi isaan gidduutti garaa garummaa hin argisiifne.
Amma'oo ba'aa abboonni keenya, nuyis baachuu hin dandeenye, gatiittii amantootaa irra kaa'uudhaan maaliif Waaqayyoon qortu?
Nuyi garuu ayyaana gooftaa keenyaa Yesusiin fayyuu keenya in amananna; isaan immoo akkuma kanatti in fayyu" jedheen.
Kana irratti namoonni hundinuus calluma jedhanii Baarnaabaasii fi Phaawulosin dhaggeeffatan; isaan lamaanis dinqiidhaa fi milikkita garaa garaa, Waaqayyo harka isaaniitiin saba Waaqayyoo warra hin ta'in keessatti hojjete, itti odeessan.
Isaan dubbii isaanii afaanii yommuu fixan Yaaqoob ka'ee, "Obboloota ko, na dhaggeeffadhaa!
Simoon, Waaqayyo attamitti dura warra saba isaa hin ta'in keessaa, saba ofii isaatii godhachuudhaaf akka dhimme, nutti himeera.
Dubbiin raajotaas akka caafamee jirutti, kanaa wajjin wal fudhata;
'Isa kana booddee nan deebi'a, mana Daawit isa jiges deebisee nan ijaara,isa diigames haaressee nan dhaaba,nan qajeelchas
namoonni hafanis goofticha akka barbaadan sabni biyya lafaa irraa maqaa kootiin waamaman hundinuus; gooftaan inni kana godhu akkas jedha'
kunis durii durii jalqabee beekamaa dha.
"Kanaafis akkan yaadutti yoo ta'e, warri saba isaa hin ta'in gara Waaqayyootti yommuu deebi'an, isaan rakkisuun nuuf hin ta'u.
Garuu qalma isa xuraa'aa Waaqayyo tolfamaadhaaf aarsaa dhi'aate irraa akka afaaniin hin qabne, halalummaa irraa akka of eeggatan, foon horii hudhamee du'ee irraa akka hin nyaanne, dhiigas akka hin nyaanne akka hin dhugnes, isaaniif caafuun nuuf in ta'a.
Durii durii jalqabanii seera Musee mandara mandaratti kan lallaban, manneen sagadaa keessattis Sanbata hundumaatti kan isa dubbisan jiru" jedhe.

Dubbii kana booddee ergamoonnii fi jaarsoliin, guutummaa waldaa kristiyaanaa sanaa wajjin of keessaa namoota fo'anii, Phaawulosii fi Baarnaabaas duukaa Anxokiyaatti erguudhaaf, walii galan; Yihudaa isa "Baarnaabaas" jedhamuu fi Siilaasin, warra dura-buutuu amantootaa keessaa turan, fo'anii ergamoota lamaanii wajjin ergan.
Ergaan caaffataan isaanitti kennames, kanatti fufee kan jiruu dha;"Nuyi ergamoonnii fi jaarsoliin obboloonni keessan,isin saba garaa garaa keessaa obboloota keenya taatanii,mandara Anxokiyaa kutaa biyya Sooriyaatii fi Qiliiqiyaa keessa kan jiraataniif, nagaa keenya isiniif in dhi'eessina.
"Nu keessaa jarreen tokko, kanaaf utuu hin ajajamin isin bira dhufanii, dubbiidhaan akka isin wallaalchisan, yaada keessanis akka raasan dhageenyeerra.
Kanaaf yaada tokkoon waliigallee, of keessaa namoota foonee, Baarnaabaasii fi Phaawulos jaallatamoo wajjin, gara keessanitti erguun gaarii fakkaatee nutti mul'ate.
Akkuma beektan iyyuu, Baarnaabaasii fi Phaawulos warra jireenya isaanii gooftaa keenya Yesus Kristosiif dabarsanii kennanii dha.
Egaa isuma isinii caafne afaan isaaniitiin immoo akka isinitti himaniif, Yihudaadhaa fi Siilaasin isiniif ergine.
Waan barbaachisu irra kan caalu ba'aa biraa isin irra akka hin keenyeef, hafuura qulqulluutti, nuttis gaarii fakkaateera".
Kunis immoo qalma waaqayyoolii tolfamaniif dhi'aate irraa, dhiiga nyaachuu fi dhuguu irraa, foon horii hudhamee du'ee nyaachuu irraa, halalummaa irraa akka fagaattan; kana hundumaa irraa yoo of eeggattan gaarii dha; nagaatti jiraadhaa!".
Warri ergaman ka'anii, Anxokiyaatti gad bu'an; achitti tuuta amantootaa walitti qabanii caaffaticha kennaniif.
Jarri immoo caaffaticha dubbisanii, dubbii gorsa isaatti in gammadan.
Yihudaanii fi Siilaas luboota warri turan, dubbii baay'ee amantoota gorsanii isaan cimsan.
Achi isaan bira erga takka turanii, amantoonni namoota sana nagaadhaan gara warra isaan ergeetti deebisan.
[   Siilaas garuu jaallatee achi ture.]    Phaawulosii fi Baarnaabaas Anxokiyaa takka "taa'an; amantoota baay'ee wajjin dubbii gooftaa in barsiisan, in lallabanis.

Erga takka achi bubbulanii booddee, Phaawulos, Baarnaabaasiin, "Kottu deebinee, mandara dubbii gooftaa itti lallabne hundumaa dhaqnee, akka amantoonni itti jabaatanii jiraatan in ilaalla" jedhe.
Baarnaabaas garuu, Yohannis isa Maarqos jedhamus, of duukaa fuudhanii akka adeemaniif barbaade.
Phaawulos immoo, "Nama kanaan dura Phamfiliyaatti nu biraa hafee, hojichaaf nuu wajjin dhaquu dhiise, kana fuunee adeemuun nuuf hin ta'u" jedhe.
Kanaafis hamma isaan gargar adeemanitti, isaan lachuu gidduutti waliin morkiin ka'e; Baarnaabaas, Maarqosin of duukaa fudhatee, markabaan Qophros dhaqe.
Phaawulos immoo Siilaasin waammate, amantoonnis eegumsa ayyaana Waaqayyootti erga isaan kennatanii, lama ta'anii adeeman.
Phaawulos waldoota kristiyaanaa cimsaa, kutaa biyya Sooriyaa fi Qiliiqiyaa keessa darbe.

Phaawulos karaa isaa itti fufee mandara Derbee dhaqee, mandara Lisxiraattis darbe. Achi immoo Ximotewos kan jedhamu dargaggeessi amane tokko ture; haati isaa Yihudii wangeelatti amantee dha, abbaan isaa immoo Giriikii dha.
Ximotewos amantoota Lisxiraadhaa fi Iqoniiyum jiran biratti maqaa gaarii qaba ture.
Phaawulos akka Ximotewos isa duukaa adeemu barbaadee, dhagna isa qabsiise. Kana gochuun isaas, Yihudoonni naannoo sana jiraatan hundinuu abbaan isaa nama Giriikii ta'uu isaa beeku waan turaniif.
Kana booddees Phaawulosfaa karaa irra bu'an; seerrata ergamoonnii fi jaarsoliin Yerusaalem irratti walii galan, mandara keessa darban hundumaan ga'anii, akka eeganiifis isaan gorsan.
Waldoonni kristiyaanaas amantichatti in cimu, lakkoobsaanis guyyaa guyyaatti in guddatu turan.

Hafuurri qulqulluun kutaa biyya Asiyaatti dubbicha lallabuu waan isaan dhowweef, kutaa biyya Firiigiyaatii fi Galaatiyaa gidduu darban.
Fuullee kutaa biyya Miisiyaas ga'anii kutaa biyya Bitiiniyaa dhaquu yaalan; hafuurri Yesus garuu achi dhaquu isaanii hin jaallanne.
Kanaaf kutaa biyya Miisiyaas keessa darbanii, Xiro'aasitti gad bu'an.
Phaawulos halkan sanatti nama Maqedooniyaa tokko mul'atatti arge; namichi dhaabatee, "Maqedooniyaatti ce'ii, nu gargaari!" jedhee isa kadhate.
Akkuma inni mul'aticha argeen, Waaqayyo akka wangeela isaaniif lallabnuuf nu waamuu isaa ti, jennee waan fudhanneef, achumaan biyya Maqedooniyaatti ce'uu abballe.

Mandara Xiro'aasii markaba yaabbanne, kallattiidhaan Saamotraaqee biyya bishaan keessaa dhaqne; borumtaas mandara Ne'apholiisitti darbine.
Achii immoo mandara Filiphisiiyus geenye; isheen kutaa biyya Maqedooniyaa keessaa mandara beekamtu tokko turte, qabiyyee warra Roomaatis. Nuyi mandara kana keessa takka bubbulle.
Guyyaa Sanbataatti immoo mandaricha keessaa baanee, gara qarqara lagaa, iddoo itti Yihudoonni kadhataaf walitti in qabamu seene, dhaqne; teenyees dubartoota achitti walitti qabamanitti dubbanne.
Dubartiin uffata calaqqisaa gati-jabeessa gurgurtu, mandara Tiyaatiraatii kan dhufte, amantii warra Yihudootaas kan fudhatte tokko, achi turte; maqaan ishees Liidiyaa in jedhama. Gooftaan gurra qalbii ishee baneefii waan tureef, isheen waan Phaawulos dubbate dhimmitee dhaggeeffatte.
Isheen, warri mana ishee hundinuus in cuuphaman; ergasiis, "Gooftaatti amanuu koo yoo fudhattan, mana koo kottaa na biras buufadhaa!" jettee nu waamtee, akka nuyi dhaqnuufis nu giddisiifte.

Gaaf tokko nuyi gara iddoo kadhataatti utuu adeemaa jirruu, xomboreen hafuura "Hooda dubbachiisu" of keessaa qabdu tokko nutti dhufte; isheen hooda dubbachuu isheetiin horii baay'ee gooftota isheetiif in galchiti turte".
Isheen, "Namoonni kun hojjetoota Waaqayyoo aabbaa ti; karaa fayyinaa isinitti in himu" jettee iyyaa Phaawulosii fi nu duukaa in adeemti turte.
Kanas guyyaa baay'ee goote. Phaawulos garuu aaree itti garagalee hafuurichaan, "Maqaa Yesus Kristosiin akka ishee keessaa baatuuf, sin abbooma jedhe. Hafuurichi achumaan ishee keessaa ba'e.
Gooftonni xomboree kanaa garuu, abdiin horii argannaa isaanii akka cite yammuu baratan, Phaawulosii fi Siilaasin qabanii daddarbachaa gara lafa gabaatti, fuula warra biyya seerrataniitti geessan.
Ergamoota sana fuula ajajjuu warra Roomaatti dhi'eessanii, "Jarreen kun mandara keenya raasaa jiru. Isaan Yihudoota,
amala nuyi warri Roomaa fudhachuun, ittiin hojjechuunis, nuuf hin taane nu barsiisaa jiru" jedhan.
Kana irratti namoonni baay'een Phaawulosii fi Siilaasiin mormuudhaaf jara kanatti dabalatan; ajajjuuwwan warra Roomaa sunis uffata isaanii irratti tarsaasanii, uleedhaan akka reebaniif abbooman.
Rukuttaa baay'eedhaanis erga isaan reebsisanii booddee, mana hidhaatti isaan galchisiisan; achittis jabeessee akka isaan eeguuf, eegduu mana hidhaa abbooman.
Eegduun sunis ajaja akkanaa fudhatee, kutaa mana hidhaa isa gara keessaatti isaan galchee, miilla isaaniis jirma ulfaataa lama gidduutti jabeessee hidhe.
Gara halkan walakkaatti Phaawulosii fi Siilaas Waaqayyoon kadhatanii faarfatan; warri hidhaman immoo isaan in dhaggeeffatu turan.
Dingatas hamma hundeen manicha hidhaa raafamutti socho'i lafaa guddaan ta'e; achumaan balbaloonni manicha hidhaa hundinuu banamanii, hidhaan warra hidhamanii hundinuus in hiikaman.
Namichi mana hidhaa eegu sun wareeree hirribaa dammaqee, balbaloonni mana hidhaa banamuu yommuu argee, warri hidhaman waan sokkan se'e; kanaafis billaa isaa luqqifatee of ajjeesuu barbaade.
Phaawulos garuu sagalee guddaadhaan, "Waa of hin godhin! Nuyi hundumti keenya as jirra" jedhee itti iyye.
Inni mana hidhaa eegu sun ibsaa waammatee ol fiigee, rom'aa miilla Phaawulosii fi Siilaasitti kufe.
Gadis isaan baasee, "Ani akkan fayyuuf maal gochuutu anaaf ta'a? gooftolii ko" jedhee isaan gaafate.
Isaan immoo, "Gooftaa Yesusitti amani, ati in fayyitaa, Maatiin kees in fayyu" jedhanii deebisaniif.
Isaan dubbii gooftaa namichatti, warra mana isaa keessa jiran hundumaattis in himan.
Halkanuma sanas ofitti isaan fuudhee madaa isaanii irraa dhiqe; inni yeroodhuma sanatti nama isaa hundumaa wajjin in cuuphame.
Phaawulosii fi Siilaasin mana isaatti geessee, nyaata isaaniif dhi'eessisiise; inni nama isaa wajjin Waaqayyotti waan amaneef, guddaa in gammade.
Lafti bariinaan ajajjuun warra Roomaa, "Jara sana gad dhiisi!" jedhanii namicha mana hidhaa eegutti akka himaniif itti ergan.
Kana irratti namichi, "Ajajjuun warra Roomaa akka gad dhiifamtaniif nutti erganiiru; kanaafis amma gad ba'aatii karaa nagaa adeemaa!" jedhee, kana Phaawulositti beeksise.
Phaawulos garuu, "Jarri kun nuyi warra Roomaa taanee utuma jirruu, firdii malee mul'inatti nu reebanii mana hidhaatti nu galchan; amma immoo dhoksaatti gad nu baasuu? Kun hin ta'u, isaanumti ofii isaanii dhufanii nu haa geggeessan malee" jedhe.
Warri ergamanis yommus, dubbii kana ajajjoota warra Roomaatti in himan; ajajjoonni warra Roomaa Phaawulosii fi Siilaas warra Roomaa ta'uu isaanii yommuu dhaga'an in sodaatan.
Kanaafis dhaqanii isaan sossobatan; takka isaan geggeessanii mandara isaaniitii akka ba'aniif isaan in kadhatan.
Phaawulosii fi Siilaas mana hidhaatii erga ba'anii, mana Liidiyaa dhaqan; obbolootas arganii, dubbii jajjabinaatiin isaan gorsanii, achii adeeman.

Mandaroota Amfiipholiisii fi Apholonyaa darbaniis, gara mandara Tasaloniiqee, iddoo manni sagadaa warra Yihudootaa ture dhufan.
Akkuma amala isaas Phaawulos mana sagadaa sanatti ol lixee Sanbata sadiis dubbii macaafa qulqulluu isaaniin dudubbachaa ture.
Achumaan dubbicha isaanii ibsaa, Masiihiin dhiphachuun; warra du'an keessaas ka'uun, isaaf in ta'a akka ture, macaaficha keessaa dhugaa itti baase. Akkasumas, "Yesus inni ani isinitti labsu kun immoo, Kristos Masiihicha" in jedhaan ture.
Isaan keessaa kaan, Giriikota warra Waaqayyoon sodaatan keessaa danuun, dubartoonni beekamoon mandara sanaas baay'een, dubbii isaa fudhatanii Phaawulosii fi Siilaas duukaa goran.
Yihudoonni garuu isa kana hinaafanii, namoota hamoota hojii malee laban ofitti dabalan; waca kaasanii mandaricha guutummaatti raasan. Phaawulosii fi Siilaasin tuuta jaraatti gad baasuudhaaf, mana namicha Yaason jedhamuu cabsan.
Phaawulosii fi Siilaasin achii dhabnaan, Yaasonin amantoota keessaas kaan gara yaa'ii mandarichaatti harkisanii, "Jarreen kun lafa dhaqan hundumaatti biyya garagalchu; amma immoo, mandara keenya dhufan.
Yaason immoo mana isaatti isaan sime; hundumti isaanii 'Yesus kan jedhamu mootiin kan biraa jira' jedhanii, abboommii mootii warra Roomaa in cabsu" jedhanii iyyan.
Kana jechuudhaanis saba achitti walitti qabamee fi yaa'ii mandarichaa warra kana dhaga'an in raasan.
Warri yaa'iis Yaasonii fi warra isaa wajjin qabaman, qabsiisa harkaa fuudhanii gad isaan dhiisan.

Halkanuma sana, obboloonni Phaawulosii fi Siilaasin gara mandara Beriyaatti ergan; akkuma achi ga'aniinis gara mana sagadaa warra Yihudootaa dhaqan.
Yihudoonni warri kunis warra Tasaloniiqee caalaa, warra yaada gaarii turan; dubbicha fudhachuudhaaf qophaa'anii, waan dubbatame kun dhugaa ta'uu isaa baruudhaaf, guyyuma guyyaatti macaafota qulqulluu in qoru turan.
Isaan keessaa baay'een, Giriikota keessaas dubartoonni beekamoonii fi dhiironni baay'een in amanan.
Yihudoonni Tasaloniiqee garuu, Phaawulos, Beriyaattis dubbii Waaqayyoo lallabuu isaa yeroo baran, achis dhaqanii namoota garaa nyaachisanii sochoosan.
Yommusumas obboloonni Phaawulosin hamma galaanaatti akka adeemuuf ergan, Siilaasii fi Ximotewos garuu Beriyaadhumatti hafan.
Namoonni Phaawulosin geggeessan mandara Ateenaatiin isa ga'anii, Siilaasii fi Ximotewos ariitii guddaadhaan gara Phaawulos akka dhaqaniif dhaamsa isaa fuudhanii dee bi'an.

Phaawulos mandara Ateenaa taa'ee Siilaasii fi Ximotewosin eegaa yeroo turetti, fakkeenyi waaqayyolii tolfamanii mandara sana keessa guutuu isaanii waan argeef, lubbuun isaa baay'ee dhiphatte.
Mana sagadaa keessatti Yihudootaa fi Giriikota warra amantii Yihudootaa fudhatanii wajjin, lafa gabaatti immoo guyyaa hundumaa namuma achitti argamee wajjin dudubbachaa ture.
Garee warra Ephequriyos akkasumas Istoyikos jedhaman keessaa, barsiisonni ogummaa biyya lafaa qoran tokko isatti falman. Kaan, "Funaantuun kun immoo maal jechuu kajeela?" jennaan, kaan immoo waan inni wangeela waa'ee Yesusii fi waa'ee du'aa ka'uu lallabeef, "Innoo waa'ee waaqayyolii ormaa labsa fakkaata" jedhan.
Isa qabaniis yaa'ii gaara Aariyophaagos irratti wal ga'u duratti geessanii, "Barsiifni haaraan ati fidde kun, maal akka ta'e baruu dandeenyaa?
Dubbiin ati fidde kun gurra keenyatti keessummaa dha; kanaafis maal akka inni ta'e baruu barbaanna" ittiin jedhan.
Warri Ateenaa hundinuu, ormi achi jiraatanis, oduu haaraa odeessuu fi namoota irraas dhaga'uu malee, kan biraa yeroo isaanii kan itti dabarsan hin qaban turan.
Phaawulos yommus gaara Aariyophaagos walakkaa dhaabatee dubbate. Inni, "Yaa Warra Ateenaa isin karaa hundumaa warra amantii akka isin taatan nan arga.
Utuun darbuu iddoo sagada keessanii baay'ee yommuu ani do'adhetti, iddoo aarsaa 'Waaqayyo isa hin beekamneef' jedhame irratti caafame tokko argeera; egaa isa isin utuu hin beekin itti sagaddan kana, isa isinittan lallaba.
Waaqayyo, biyya lafaa, kan isa keessa jirus hundumaa kan uume, gooftaa waaqaatii fi lafaa ti; inni galma harki namaa ijaaretti hin galu.
Ofii isaatii sanyii namaa hundumaaf, jireenyaa fi qilleensa, kan isa barbaachisu hundumaas in kenna; kanaaf harki namaa kan isaaf hojjechuu danda'u, wanti isaaf barbaachisus hin jiru.
Sanyiin namaa hundinuu namicha tokkicha irraa argamanii, irra lafaa hundumaa irra akka jiraatan godhe; bara isaaniitti iddoo taa'umsa isaaniittis daarii itti godhe.
Kanas Waaqayyoon akka isaan barbaadaniif, qaqqabataniis akka isa argataniif godhe; amma illee Waaqayyo hunduma keenyattii fagoo miti.
Nuyi isatti in jiraanna, in sochoona, in argamnas; isin keessaa iyyuu warri walleen akkuma jedhan, 'Nuyi immoo sanyii isaa ti'.
"Egaa sanyii Waaqayyoo erga taanee, Waaqayyo akka yaada namaatti harka nama ogeessaatiin, bifa isa warqee irraa yookiis meetii irraa yookiis dhagaa irraa hojjetame fakkaata jennee yaaduun nuuf hin ta'u.
Bara wallaalummaa isaanii Waaqayyo namootatti lakkaa'uu dhiiseera; amma garuu namni hundinuu iddoo hundumaatti yaada garaa isaa akka geddaratu abboomeera.
Guyyaa itti harka nama fo'ate sanaatiin, biyya lafaatti qajeeltootti faraduuf jedhu, muree kaa'eera; namicha fo'ate sana du'aa kaasuu isaatiin, kana nama hundumaaf cimseera" jedhe.
Phaawulos waa'ee du'aa ka'uu dubbachuu isaa yommuu dhaga'an, kaan itti ga'isan, warri kaan garuu? "Nuyi waa'ee kanaa itti daballee si irraa dhaga'uu barbaanna" ittiin jedhan.
Phaawulos garuu, yaa'icha keessaa ba'ee adeeme.
Jarreen tokko immoo gara Phaawulos goran, in amananis; isaan keessaa Diiyoniisiyos kan jedhamu bu'aa yaa'ii Aariyophaagos akkasumas dubartiin Damaariis jedhamtu tokko, namoonni kan biraas isaanii wajjin turan.

Kana booddee Phaawulos mandara Ateenaa dhiisee adeemee, gara mandara Qorontos dhaqe.
Achittis Yihudii biyya Phonxositti dhalate, maqaan isaa Aqiilaa jedhamu tokkoo wajjin wal arge. Kilaawudiiyos mootichi warra Roomaa, Yihudii kan ta'e hundinuu mandara Roomaa keessaa akka ba'uuf abboomnaan, namichi kun dhi'oo haadha manaa isaa Phrisqiilaa wajjin biyya Ixaaliyatii dhufe; Phaawulos immoo isaan bira dhaqe.
Hojiin isaanii tokko waan ta'eefis isaan bira taa'ee hojjete; hojiin isaaniis dunkaana hodhuu ture.
Sanbata Sanbata immoo mana sagadaa Yihudootaa dhaqee, Yihudootaa fi Giriikota amansiisuudhaaf isaanii wajjin dubbate.
Siilaasii fi Ximotewos biyya Maqedooniyaatii erga Qorontositti galanii, Phaawulos immoo kan biraa dhiisee dubbicha lallabutti qabamee, Yesus Masiihicha akka ta'e Yihudootaaf dhugaa ba'e.
Jarri isaan mormanii, yommuu isa arrabsan immoo isaanittii gargar ba'uudhaaf uffata isaa hurgufatee, "Dhiigni keessan mataa keessanitti in deebi'a, ani kanattii qulqullaa'aa dha; ammaa kaasee gara warra saba Waaqayyoo hin ta'inii nan dhaqa" isaaniin jedhe.
Inni achii ka'ee mana Tiitoos Yusxos, isa amantii Yihudootaa fudhate dhaqe; manni isaa immoo mana sagadaa Yihudootaa bukkee ture.
Kiriisphos dura-buutuun mana sagadaa sanaas, nama isaa hundumaa wajjin gooftaatti amane; warra Qorontos keessaas baay'een lallaba Phaawulos dhaga'anii in amanan, in cuuphamanis.
Gooftaan gaaf tokko halkan mul'ataan Phaawulositti dubbatee, "Hin sodaatin dubbadhu malee calluma hin jedhin!
Ani sii wajjin nan jira, homtinuus sitti bu'ee si hin miidhu, anoo mandara kanaa namoota baay'ee qaba" jedheen.
Kanaaf Phaawulos dubbii Waaqayyoo isaan keessatti barsiisaa, waggaa fi ji'a ja'a isaan bira taa'e.
Bara Gaalii'on bulchaa biyya Akaayyaa ta'etti, warri Yihudootaa walii galanii Phaawulosin qaban. Yaa'iitti isa dhi'eessanii,
"Namni kun, karaa seeraan walii hin galleen Waaqayyoof akka sagadan, namoota karaa irraa kaachisa" jedhanii isa hadheessan.
Phaawulos utuu dubbachuuf jedhuu, Gaalii'on warra Yihudootaatiin, "Dubbiin kun waa'ee balleessaa hojjechuu yookiis hamaa gochuu utuu ta'ee, isin warra Yihudootaa, akka ta'utti isinan dhaggeeffadhan ture.
Amma garuu waliin morkiin keessan waa'ee dubbii namni dubbatee, waa'ee namootaa fi waa'ee seera keessanii erga ta'ee, isin ofii keessanii fixaa, ani dubbii kanatti firdii kennuu hin barbaadu" jedhee,
yaa'ii duraa isaan ari'e.
Warri achi turan hundumtinuus, Sosteneesin isa dura-buutuu mana sagadichaa qabanii, yaa'ii duratti reeban; Gaalii'on garuu kana hundumaatti dhimma hin godhanne.

Phaawulos guyyaa baay'ee amantoota Qorontos bira erga bubbulee booddee, nagaa isaanitti dhaamee, Phirisqiilaadhaa fi Aqiilaa wajjin markabaan Sooriyaa dhaquudhaaf ka'e; Phaawulos wareega waan qabuuf, Kanchire'aa lafa buufata markabaatti rifeensa mataa isaatii murmurate.
Mandara Efesoon yommuu ga'an, Phrisqiilaa fi Aqiilaa iddoo tokkotti dhiisee, ofii isaa mana sagadaa dhaqee Yihudootaa wajjin dubbate.
Phaawulos yeroo dheeraa akka isaan bira turuufis in kadhatan; inni garuu tole hin jenneen.
"Jaalala Waaqayyoo yoo ta'e deebi'ee nan dhufa" isaaniin jedhee, nagaa isaanitti dhaamee markabaan Efesoonii ka'ee adeeme.
Mandara Qiisaariyaatti bu'ee, kana booddee Yerusaalemitti ol ba'ee, waldaa kristiyaanaa nagaa gaafate; darbee Anxokiyaa isa Sooriyaa keessaatti gad bu'e.
Achis erga takka turee, ka'ee kutaa biyya Galaatiyaatii fi Firiigiyaa keessa tarreetti naanna'ee, amantoota hundumaa jajjabeesse.

Yeroo sana Yihudiin mandara Iskindriiyaatti dhalate, Apholos kan jedhamu tokko mandara Efesoon dhufe; inni nama arraba qajeelu, macaafotas gaarii godhee kan beeku ture.
Inni cuuphaa Yohannis duwwaa beeke, dubbii gooftaas waa barsiifame, hafuura gubaadhaan waa'ee Yesus qajeeltootti in lallaba, in barsiisas ture.
Ija jabummaadhaan mana sagadaa keessatti dubbachuutti ka'e. Phirisqiilaanii fi Aqiilaan dubbachuu isaa dhaga'anii, ofittis isa fudhatanii, caalchisanii karaa Waaqayyoo isa hubachiisan.
Apholos biyya Akaayyaatti ce'uu yommuu barbaade, amantoonni Akaayyaa akka isa simataniif, obboloonni caaffataan kadhataniif. Inni achi erga ga'ee, ayyaana isa argateen, warra amananii turaniif baay'ee gargaarsa ta'e.
Yesus Masiihicha akka ta'e, macaafota keessaa dhugaa itti baasisuudhaan mul'inatti afaan Yihudootaa cufe.

Apholos amma illee Qorontos utuu jiruu, Phaawulos kutaa biyya gara olii keessa darbee, Efesoon dhufe. Achitti immoo bartoota gooftaa tokko argatee,
"Yeroo amantan hafuura qulqulluu fudhattaniittuu?" isaaniin jedhe. Isaan immoo, "Hafuurri qulqulluun akka jiru iyyuu nuyi hin dhageenye" jedhanii deebisan.
Kana irratti Phaawulos, "Yoos immoo isin maalitti cuuphamtan ree?" jedhe; isaan immoo, "Cuuphaa Yohannisitti" jedhan.
Phaawulos yommus, "Yohannis isa booddee isa dhufuuf turetti, kana jechuunis Yesusitti, akka amanan saba barsiisee, cuuphaa geddarannaa yaada garaa cuuphe" jedhe.
Jarri kana dhaga'anii maqaa gooftaa Yesusitti cuuphaman.
Yeroo Phaawulos harka isaa isaan irra kaa'etti hafuurri qulqulluun isaan irratti bu'e; isaan afaan hin beekamneen haasa'an, raajiis in dubbatan.
Isaan walumatti akka namoota kudha lamaa turan.
Phaawulos immoo hamma ji'a sadiitti mana sagadaa warra Yihudootaatti deddeebi'ee, ija jabinaan barsiise; yeroo kanattis wajjin dudubbachaa akka isaan amansiisuufis waa'ee mootummaa Waaqayyoo hubachiisaa ture.
Isaan keessaa kaan garuu mata-jabeeyyii waan turaniif, namoota sana keessatti barsiisa karaa kristiyaanaa irratti waan hamaa in dubbatu turan malee, hin amanne. Akkasitti Phaawulos warra amanan of duukaa fudhatee jara sana keessaa ba'e; guyyaa guyyaatti mana barumsaa Xiraanos keessatti warra amantootaa wajjin dudubbachaa ture.
Kunis akka waggaa lamaa itti fufnaan, namoonni kutaa biyya Asiyaa keessa jiraatan hundinuu Yihudoonnii fi Giriikonni dubbii gooftaa in dhaga'an.

Waaqayyo dinqii takkaa hin beekamin harka Phaawulosiin in raawwata ture.
Kanaafis erbeen inni ittiin dafqa isaa haxaa'atu yookiis marati isaa warra dhukkubsatanitti yommuu geeffamu, dhukkubni isaanii isaan in dhiisa, hafuuronni hamoonnis keessaa in ba'u turan.
Yihudoonni warri asii fi achi adeemanii hafuurota hamoota baasanis turan; isaan immoo namoota hafuurota hamoota qabanitti maqaa gooftaa Yesus itti waamuu yaalanii, hafuurota sanaanis, "Maqaa Yesus isa Phaawulos lallabuutiin abboomamaa!" jedhan.
Ilmaan Iskoyaas, angafa lubootaa warra Yihudootaa, torbanuu kana gochaa turan.
Hafuurri hamaan garuu deebisee, "Yesusin beeka, Phaawulosinis bareera; isin garuu eenyufa'i?" jedhee gaafate.
Namichi hafuurri hamaan keessa tures isaanitti utaalee humna isaan caalee uffata irratti cire; jarris mammadaa'anii qullaa isaanii harkaa ba'anii mana sanaa baqatan.
Kunis Yihudootaa fi Giriikota Efesoon jiraatan biratti in beekame. Kana irratti isaan guddaa na'an; maqaan gooftaa Yesus garuu ulfina guddaa argate.
Warra amanan keessaas baay'een dhufanii, cubbuu isaanii mul'inatti himatanii, waan hojjechaa turan beeksisan.
Isaan keessaas warri qoricha namatti godhaa turan macaafota ittiin hojjechaa turan walitti guuranii, fuula hunduma isaanii duratti guban; gatiin macaafota sanaa hamma meetii kuma digdamii shaniitti shallagame.
Akkasitti dubbiin gooftaa humna isaa argisiisee, bal'achaa, guddachaas in adeeme.

Dubbii kana booddee Phaawulos biyya Maqedooniyaa fi Akaayyaa keessa ba'e Yerusaalem dhaquudhaaf murtoo godhate; "Ergan achi ga'ee immoo Roomaas arguun ana irra jira" jedhee ture.
Gargaartota isaa keessaa lama Ximotewosii fi Erasxosin gara Maqedooniyaatti ergee, ofii isaatii kutaa biyya Asiyaa keessa takka ture.
Yeroo kana keessa waa'ee barsiisa karaa kristiyaanaatiif mandara Efesoonitti gooliin guddaan in ka'e.
Namichi tokko maqaan isaa Demeexros kan jedhamu meetii baqsa ture; bifa galma waaqayyittii tolfamtee, Arxemiis jedhamtu meetii irraa baqsee, namoota hojicha beekaniif karaa hojii baay'ee baneef.
Demeexros jarreen kana, warra hojii kana keessaa qabanii wajjin, iddoo tokkotti walitti qabee, "Jarana, soorumni keenya hojii kana irraa akka dhufu hundumti keessan in beektu.
Waan namichi Phaawulos jedhamu kun hojjechaa jiru immoo, isin ofii keessanii arguu dhaga'uus in dandeessu 'Waaqayyoliin harka namaatiin tolfaman, homaa miti' jedhee, addana Efesoonitti duwwaa utuu hin ta'in kutaa biyya Asiyaa gara caalutti namoota baay'ee amansiisee yaada isaanii geddarsiiseera.
Ammas hojiin keenya maqaa gadhee argachuu isaa duwwaa utuu hin ta'in, galmi Arxemiis waaqayyittii guddittii, akka waan gatii hin qabneetti lakkaa'amuun isaa in sodaachisa; guddinni waaqayyittii, ishee warri Asiyaa keessaa, warri biyya lafaa keessa jiranis hundinuu itti sagadan, baduuf jedha" isaaniin jedhe.
Yeroo kana dhaga'anittis baay'ee aaranii, "Arxemiis warra Efesoon, guddittii dha" jedhanii iyyan.
Waci kun mandaricha keessa guute. Warri wacan kunis Gaayosii fi Arisxaarkos kan jedhaman, jarreen Maqedooniyaa warra Phaawulosii wajjin adeemaa turan" butanii gara mana walga'iitti fiigan.
Phaawulos ofii isaatii tuuta namoota walitti qabaman sana keessatti argamuu barbaade; amantoonni garuu gad isa dhiisuu didan.
Geggeessituu kutaa biyya Asiyaa sanaa kan ta'an keessaas, warri fira Phaawulos ergaa itti erganii, akka inni lafa walga'ii sana hin dhaqneef isa gorsan.
Kana gidduutti walga'iin sun hundinuu in huursa ture; kaan waan tokkotti wacu; warri kaan immoo waan biraatti wacu; baay'een isaanii maaliif akka walitti qabaman iyyuu hin beekne turan.
Warri Yihudootaa namicha Iskindir jedhamu tokko tuttuqanii waan kaasaniif, tuuta jaraa keessaa gar tokko immoo gara fuula duraatti isa waaman. Iskindiris akka falmannaa, jaratti waa dubbachuu barbaadee, calluma haa jedhaniif harkaan isaan hawwate.
Isaan garuu, inni Yihudii ta'uu isaa hubatanii ergaan takkaa, "Arxemiis warra Efesoon, guddittii dha" jedhanii hamma sa'aatii lamaa kan ga'us isuma irra deddeebi'anii iyyan.
Booddees caafaan mandara sanaa saba sana calluma jechisiisee, "Yaa namoota Efesoon! Mandarri Efesoon, galma Arxemiis guddittiitii fi dhagaa bifa fakkeenya ishee, isa waaqa irraa gad bu'e, akka isheen eegdu, kan hin beekne jiraa laata?
Kanas namni falmu erga hin jirree, isin gab jechuutu isiniif ta'a; waan tokko lllees, utuu itti hin yaadin hojjechuun isiniif hin ta'u.
Ammas isin jarreen kana "as fiddaniittu; isaan garuu mi'a galma ishee hin saamne yookiis waaqayyittii hin arrabsine.
Demeexrosii fi hojjetoonni isaa wajjin jiran waan ittiin nama tokko illee hadheessan yoo qabaatan, guyyaan yaa'ii jira, warri biyya seerratanis jiru, achitti walitti haa falman!
Kana malee, waan isin barbaaddan yoo jiraate immoo, kora mandara kanaa isa tooraan waamame keessatti ilaalamuutu ta'a.
Goolii har'a ta'e kanatti itti gaafatamuun keenya hin oolu; gooliin kun ka'uu isaatiif sababiin hin jiru, nus immoo waa'ee isaatiif deebii ga'u kennuu in dadhabna" jedhe.
Kana dubbatee, walga'ii sana gargar deebise.

Wacichi qabbanoofnaan Phaawulos amantoota ofitti waamsisee, erga isaan jajjabeessee booddee, nagaa isaanitti dhaamee biyya Maqedooniyaa dhaquudhaaf ka'e.
Amantootas lafa jiran hundumaatti dubbii baay'eedhaan jajjabeessaa, kutaa biyya sanaa keessa darbee biyya Giriikii dhufe.
Ji'a sadii achi taa'ee markabaan Sooriyaa dhaquudhaaf utuu qophaa'uu, warri Yihudootaa isa irratti mari'atan; kanaaf Maqedooniyaa keessa karaa lafaa deebi'uudhaaf murtoo godhe.
Sophaaxros ilmi Phiiros namni Beriyaa, Arisxaarkosii fi Sekundos warri Tasaloniiqee, Gaayos namni Derbee, Ximotewosis, Xikiqoosii fi Xirofimoos warri Asiyaa, Phaawulosii wajjin turan.
Jarri kun nu dura bu'anii Xiro'aasitti nu eegan.
Nuyi immoo, guyyaa ayyaana Maxinoo booddee Filiphisiiyusii markabaan kaanee, guyyaa shan booddee Xiro'aasitti isaan qaqqabnee, guyyaa torbas achi teenye.

Galgala Sanbata guddaatti bari'u, buddeena cabsachuudhaaf walitti qabamnee turre. Phaawulos borumtaa isaa adeemuu waan yaadeef, dubbii isaa dheeressee hamma halkan walakkaatti namootatti dubbate.
Kutaa mana gubbaa isa nuyi itti walitti qabamne keessa, ibsaa baay'eetu ture.
Dargaggeessi Oyxikoos jedhamu tokko hulaa irra taa'a ture. Phaawulos ittuma fufee dubbannaan dargaggeessicha hirribni fudhatee sokke. Inni hirriba keessa utuu jiruu hulaa mana gubbaa isa sadaffaa irraa lafa dha'ee, namoonni du'aa isaa lafaa fuudhan.
Yommus Phaawulos manicha keessaa gad bu'ee irratti lafa dha'ee ammatee, "Hin raafaminaa! Lubbuun isaa keessa jirti" jedhe.
Ergasii kutaa mana gubbaa sanatti ol deebi'ee, buddeena cabsee nyaatee, hamma lafti bari'uttis namootaa wajjin haasa'e; kana booddee in adeeme.
Dargaggeessichas fayyaa isaa manatti galchanii baay'ee jajjabaatan.

Kana booddee Phaawulos karaa lafaa irra mandara Asos dhaquu yaade; nu immoo isa dura buunee markabaan Asos geenyee, achii akka markabicha isa yaabsifnuuf nu abboomee ture.
Asositti wal arginee, nuyi isa fudhannee mandara Mixileeneetti darbine.
Borumtaa isaa markabaan achii kaanee, qixa Kiiyos biyya bishaan keessaa geenye. Guyyaa lammaffaattis Saamos biyya bishaan keessaa in dhaqne, [mandara Troogilii'on takka dhaabannee] borumtaa isaa Miilexositti galle.
Phaawulos kutaa biyya Asiyaa keessa turuu hin barbaanne. Kanaaf Efesoonitti goruu dhiisee, markabaan darbuudhaaf murtoo godhe; ayyaana guyyaa shantammaffaa isa "Phenxeqostee" jedhamee beekameef, Yerusaalem ooluun danda'ama yoo ta'e jedhee, ariifatee ture.

Phaawulos Miilexoosii nama ergee jaarsolii waldaa Efesoon ofitti waamsise.
Jaarsoliin sunis gara isaa dhufnaan, "Ergan gaafa kutaa biyya Asiyaa kana dhufeetii jalqabee, yeroo hundumaa attamitti akkan isin gidduu jiraadhe ofii keessanii beektu.
Karaa hundumaan of gad deebisuudhaan, imimmaaniin, qoramsa Yihudoonni anatti malan keessattis gooftaadhaaf hojjechaan ture.
Kamiin illee taanaan waan waa'ee isiniif baasu hundumaa, waldaatti mana manattis isinitti lallabuudhaaf isin barsiisuu irraa ani of hin qusanne.
Yaada garaa geddaratanii gara Waaqayyootti akka deebi'an gooftaa keenya Yesusittis akka amanan Yihudootaa fi Giriikotatti dhugaa ba'eera.
Ammas kunoo, achitti waan anatti dhufu utuun hin beekin, hafuura qulqulluudhaan qabamee Yerusaalem dhaquu koo ti.
Hafuurri qulqulluun garuu, hidhamuunii fi dhiphachuun akka ana eeggatu, mandara ani ga'e hundumaatti anatti mul'iseera.
Haa ta'u iyyuu malee, hojiin wangeela ayyaana Waaqayyoof dhugaa ba'uu, gooftaa Yesus biraa anatti kennameera. Ani immoo ergaa koo fi hojii koo kana raawwachuu duwwaa nan barbaada; kana irraa kan hafe jireenya koo akka waan gatii anaaf qabuutti hin lakkaa'u.
"Ammas isin, warri ani isin gidduu deddeebi'ee waa'ee mootummaa Waaqayyoo isinitti lallabaa ture hundinuu, si'achi akka ana hin argine ani beeka.
Kanaafis isin keessaa tokko karaa irraa yoo bade, akka ani itti hin gaafatamne har'a guyyaa kanatti isinitti dhugaa ba'uu koo ti.
Anoo fedha Waaqayyoo hundumaa isinitti labsuudhaaf hin seesne.
Of eeggadhaa, karra hoolota Waaqayyoo warra hafuurri qulqulluun akka eegdaniif isin dhaabeefis, eeggadhaa! Waldaa kristiyaanaa isa Waaqayyo dhiiga tokkicha ilma isaatiin kan isaa godhate eegaa!
Erga ani adeemee immoo warri akka yeeyyii sodaachisoon, hoolota karra keessatti kan hin hambifne akka isin gidduu galan ani beeka.
Isinuma keessaa iyyuu namoonni dubbii dhugaa jal'isuudhaan amantoota garagalchanii of duukaa buusan in ka'u.
Kanaafis dammaqaa! Waggaa sadii halkanii fi guyyaa utuu gargar hin kutin imimmaaniin akkan tokkon tokkon keessan gorsaa ture yaadadhaa!
Ammas harka Waaqayyoo isa isin jabeessu, qulqulloota isaa hundumaa gidduudhaas dhaala isiniif kennuu danda'utti, dubbii ayyaana isaattis isin nan kennadha.
Tokkon keessan irraa warqee yookiis meetii yookiis uffata argachuu hin kajeelle.
Anaa fi warra na duukaa jiraniif waan barbaachise argachuudhaaf harka kootiin hojjechaa akkan ture, isin ofii keessanii iyyuu beektu.
Akka kanatti dhamaanee hojjechuudhaan dadhaboota gargaaruun, isa gooftaa Yesus ofii isaatii, 'Fudhachuu irra kennuutu caalaa nama gammachiisa' jedhes yaadachuun nuuf in ta'a; anis immoo karaa kana hundumaan fakkeenya isiniif ta'eera" jedhe.
Phaawulos kana erga dubbatee booddee, hunduma isaanii wajjin jilbeenfatee Waaqayyoon kadhate.
Hundumti isaaniis boo'aa morma isaatti marmanii dhungatan.
Dubbiin inni si'achi akka isaan isa hin argine dubbate immoo, caalaa isaan gaddisiise; akkasitti isaan hamma lafa markabaatti isa geggeessan.



Akka kanatti nagaa isaanitti dhaamnee giddiitti gargar baanee, utuu hin jal'atin markabaan ceenee, Qos biyya bishaan keessaa dhufne; borumtaa isaa immoo Roodoos biyya bishaan keessaa geenye, achii immoo kaanee mandara Phaaxaraa dhaqne.
Achitti markaba kutaa biyya Finiiqeetti ce'u argannee, yaabbannee ittiin adeemne.
Qophrosin fuulleetti arginee, harka bitaatti hambifnee Sooriyaatti darbinee, Xiiroos iddoo itti markabichi mi'a buusuun ta'utti buufanne.
Amantoota achi jiranis argannee, torban tokko isaan bira turre; amantoonni kunis hafuura qulqulluutiin geggeeffamanii, akka inni Yerusaalem hin dhaqne Phaawulositti himan.
Yeroon nuyi isaan biraa adeemuuf jenne geenyaan, isaan biraa kaanee, karaa keenya irra buune; hundumti isaaniis haadha manaa isaaniitii fi ijoollee isaanii wajjin hamma nuyi mandara keessaa baanutti nu geggeessan. Hundumti keenya qarqara bishaanichaatti jilbeenfannee Waaqayyoon kadhanne.
Nagaa walitti dhaamnee, nuyi markabicha yaabbanne, isaan immoo deebi'anii gara mana isaaniitti galan.
Nuyi isa Xiiroosii kaane immoo mandara Phitolemeesitti gallee, markabaan adeemuu raawwanne; achittis amantoota nagaa gaafannee, guyyaa tokko isaan bira oolle.
Borumtaas achii kaanee mandara Qiisaariyaa dhufnee, mana Filiphos lallabaa wangeelaa dhaqne. Inni immoo warra torban Yerusaalemitti fo'aman keessaa tokko ture; isa biras takka bubbulle.
Filiphos ijoollee durbaa afur qaba ture; ijoolleen kun hafuura qulqulluudhaan wanta Waaqayyoo isaanitti mul'ise in himu turan.
Erga guyyaa danuu Qiisaariyaa teenyee raajiin Agaabos jedhamu tokko biyya Yihudaatii achi dhufe.
Raajiin kunis nu bira ga'ee sabbata, Phaawulos ittiin hidhatu fuudhee, sabbatichaanis harka ofii isaatii fi miilla ofii isaa walitti hidhee, "Yihudoonni Yerusaalem jiraatan abbaa sabbata kanaa akkasitti akka hidhan, harka warra saba Waaqayyoo hin ta'inittis dabarsanii akka kennan hafuurri qulqulluun in dubbata" jedhe.
Nuyi, namoonni achi turanis dubbii kana dhageenyee, Yerusaalemitti akka ol hin baane Phaawulosin in kadhanne.
Inni garuu, "Maaliif boossanii, yaada garaa koo dhiphiftu? Anoo hidhamuu, duwwaa utuu hin ta'in, maqaa gooftaa Yesusiif jedhee Yerusaalemitti du'uuf iyyuu qophaa'aadha" jedhee nuuf deebise.
Inni nuuf sarmuu dinnaan, "Jaalalli gooftichaa haa ta'u" jennee dhiifne.
Guyyoota kana booddees qophoofnee, Yerusaalemitti ol baane.
Amantoonni Qiisaariyaa tokkos immoo nu duukaa dhufanii, mana Minaason nama Qophros, isa duraan gooftaatti amane bira akka buufannuuf nu geessan.

Yommuu nuyi Yerusaalem geenye, amantoonni gammachuudhaan nu simatan.
Borumtaas Phaawulos nuu wajjin Yaaqoob bira dhaqe; jaarsoliin waldaa kristiyaanaa hundumti isaaniis achitti argaman.
Phaawulos erga nagaa isaan gaafatee booddee, waan Waaqayyo warra saba isaa hin ta'in gidduutti hojii isaa keessaan raawwate, tokko tokkoon tarree galchee isaanitti in odeesse.
Yommus warri kana dhaga'an Waaqayyoof hooqubaa dhi'eessan; Phaawulosiin immoo komatanii, "Ilaa obboleessaa! Yihudoonni amanan kumaatama meeqatti kan lakkaa'aman akka jiran atumtuu in argita; hundumti isaaniis seera Waaqayyootiif in hinaafu.
Yihudoonni warri biyya ormaa keessa jiraatan hundinuu, seera Musee akka ganan, ijoollee isaanii akka dhagna hin qabne, wanta amala ta'e duukaa akka hin buune, barsiisuun kee isaanitti himameera.
Isaanoo akka ati dhufte in dhaga'u; egaa maal gochuu wayya ree?
Amma waan nuyi sitti himnu godhi! Namoota wareega of irraa qaban afur qabna.
Ati isaaniin fuudhii dhaqi, isaanii wajjin of qulleessi, mataa isaanii haaddachuu akka danda'aniifis, gatii isaan of qulleessuudhaaf baasan ati baasiif! Kanaan namoonni hundinuu, waa'ee keetiif kan isaanitti himame kun waan dhimma hin baafne ta'uu isaa, atis ofii keetii seeratti qabamuu kee, isas eeguu kee beekuu in danda'u.
Saba Waaqayyoo warra hin ta'in keessaa kan amanan immoo, qalma waaqayyolii tolfamaniif dhi'aate irraa, dhiiga nyaachuu fi dhuguu irraa, foon horii hudhamee du'ee nyaachuu irraa, halalummaa irraas, akka of eeggatan duraan dursinee murtoo goonee isaaniif caafneerra" ittiin jedhan.
Phaawulos borumtaa namoota sana geessee isaanii wajjin of qulleesse. Guyyaan qullaa'ummaa isaanii yoom akka raawwatamu, guyyaa kamittis tokko tokkon isaaniitiif aarsaan akka dhi'aatu beeksisuudhaaf, mana qulqullummaatti gale.

Guyyaa torbaffaan isaanii raawwatamuu geenyaan, Yihudoonni kutaa biyya Asiyaatii dhufan Phaawulosin mana, qulqullummaa keessatti arganii, tuuta jaraa hundumaa itti kaasanii, isa qabatan.
Jarri kun sagalee isaanii ol fudhatanii, "Yaa warra Israa'el, kottaa nu gargaaraa! "Isa kana namichi nama keenya, seera Musee, mana qulqullummaa kanas tuquudhaan, iddoo halle dhaqee barsiisu, ammuma iyyuu Giriikota tokko fidee mana qulqullummaatti galchuudhaan, iddoo qulqulluu kanas xureesseera" jedhanii itti iyyan.
Duraan Xirofimoos nama Efesoon isaa wajjin mandara keessatti waan arganiif, Phaawulos mana qulqullummaatti isa geesseera ta'a jedhanii yaadanii turan.
Kana irratti mandarichi guutummaatti socho'e, namoonni walitti dacha'an Phaawulosin butani daddarbachaa mana qulqullummaa keessaa baasan; achumaanis balbaloonni mana qulqullummaa in cufaman.
Isaan Phaawulosin ajjeesuuf utuu yaalanii, Yerusaalem guutummaatti goolamuun isaa kutata waraana Roomaa irratti angafa kumaa isa turetti himame.
Angafichi kumaa sun achumaan loltootaa fi angafoota dhibbaa fudhatee, namoota Phaawulosin qabatan irra ba'e. Isaan angaficha kumaatii fi loltoota yommuu argan, Phaawulosin rukutuu dhiisan.
Yommus angafichi kumaa Phaawulositti dhi'aatee isa qabsiisee, "Fuuncaa lamaan hidhaa!" jedhee abboome, Kana booddee immoo',"Namichi kun eenyu jedhama? Maal balleesses?" jedhee, jara gaafate.
Tuuta sana keessaa kaan waan tokko jedhee iyya, kaan immoo waan biraa jedha. Angafichi garuu waca jaraatiif akka isaa hubachuu waan dadhabeef Phaawulosin iddoo buufata loltuutti akka geessan abboome.
Phaawulos buusaa ittiin ol yaaban bira ga'ee, waldhiibuu namootaatiif akka itti adeemu dhabnaan, warri loltuu ol fuudhanii isa baatan.
Yommus tuuti jaraa "Balleessi!" jedhaa iyyaa duukaa bu'an.

Yeroo warri loltuu iddoo buufata isaaniitti isa galchuuf jedhanitti Phaawulos, "Waa sittti dubbachuun in danda'amaa?" jedhee angafa kumaa gaafate. Kana irratti angafichi "Afaan Giriikii iyyuu beektaa?
Yoos ati Gibxicha isa kanaan dura, warra kumaa arfan gidduu hidhatanii, hinaaffaa biyya isaaniif nama ajjeesuu barbaadan, geggessee lafa onaatti galche sana miti kaa?" jedhee.
Phaawulos garuu deebisee, "Ani Yihudii dha, Xarsees mandara biyya Qiliiqiyaattan dhaladhe, ani nama mandara beekamaa tokkoo ti; hadaraa namoota kanatti akkan dubbadhuuf sin kadhadha" jedhe.
Yommus angafichi kumaa, "Haa ta'u dubbadhu!" ittiin jedhe. Phaawulos buusaa irra dhaabatee, harkaan isaan hawwate; namoonni gab jennaan, afaan warra Yihudootaatiin isaanitti dubbachuutti ka'e.



"Yaa obboloota nana, abboota nanas, falmata ani isin duratti dhi'eeffadhu kana anaaf dhaggeeffadhaa!" jedhe.
Afaan Yihudootaatiin isaanitti dubbachuu isaa yommuu dhaga'an, caalaatti calluma jedhan. Phaawulos itti fufee,
"Ani Yihudii dha; Qiliiqiyaa keessaa Xarseesittan dhaladhe, addana Yerusaalemittan guddadhe. Gamaali'el birattis seera abaabilii keenyaaf kenname hundumaa ija irratti eegee bareera; akkuma keessan har'aa kanas Waaqayyoof nan hinaafan ture.
Namoota karaa barsiisa haaraa kana irra adeemanis hamma du'aatti nan ari'adhan ture, warra dhiiraas warra dubartiis qabeetan mana hidhaatti galchisiisan ture.
Angafni lubootaa, yaa'iin maanguddootaas guutummaatti waa'ee kanaaf dhugaa anaaf ba 'u. Isaanuma biraa caaffata gara Yihudoota obboloota Damaasqoo jiraataniitti caafame baafadhee, jarreen kana qabee, akka isaan adabamanitti hidhee gara Yerusaalemitti fiduudhaaf, Damaasqoo nan dhaqan ture.

"Karaa irra adeemaa Damaasqootti yommuu ani dhi'aadhe, waareetti dingata ifni humna qabeessi naannoo kootti balaqqeessa'e.
Lafatti kufeen sagalee, 'Saa'ol, Saa'ol, maaliif na ari'atta? jedhu dhaga'e.
'Eenyu ati yaa gooftaa?' jedheetan deebise; inni immoo, 'Ana, Yesus nama Naazireet, kan ati ari'achaa jirtu' anaan jedhe.
Namoonni anaa wajjin turan ificha arganiiru; sagalee isa anatti dubbachaa ture garuu hin dhageenye.
Ani immoo, 'Maal godhu, gooftaa?' jedheen gaafadhe; gooftaan immoo,'Ka'ii, mandara Damaasqootti lixi, akka ati gootuuf waan Waaqayyo murtoo godhe, achitti sitti in himama' anaan jedhe.
Calaqqisa ifichaa irraa kan ka'es iji koo arguu dhabnaan, warri anaa wajjin jiran harka qabanii mandara Damaasqootti na galchan.
Namichi, Waaqayyoof buluu isaa seerri dhugaa ba'eef, Yihudoota Damaasqoo jiran hundumaa birattis maqaa gaarii kan qabu tokko achi ture; maqaan isaas Ananiiyaas jedhama.
Inni gara koo dhufee, na bukkees dhaabatee, 'Obboleessa ko Saa'ol, agartuun kee siif haa deebi'u!' anaan jedhe; achumaanis agartuun koo anaaf deebi'e, isas nan arge.
Ananiiyaas yommus, 'Waaqayyo gooftaan abaabilii keenyaa, waan gochuun siif ta'u akka beektuuf, isa qajeelaa tokkicha isaa argitee, sagalee isaas akka dhageessuuf, si fo'ateera.
Waan argitee fi waan dhageesse hundumaa namoota hundumaatti in himta isaafis dhuga-baatuu in taata.
Ammas maaliif lafa irra harkifta ree? Ka'ii, maqaa gooftaa waammadhuu cuuphami! Cubbuu kees of irraa dhiqsiisi!' anaan jedhe.

"Yerusaalemitti ergan deebi'ee, mana qulqullummaa keessatti kadhatatti utuu ani jiruu, of wallaalee mul'ata nan arge.
Isa keessatti gooftaa argee, 'Warri mandara kanaa isa ati waa'ee kootiif dhugaa baatu hin fudhatanii, ariifadhuutii Yerusaalemii ba'i!' utuu inni anaan jedhuu nan dhaga'e.
Ani immoo, 'Yaa gooftaa akka ani mana sagadaa hundumaa keessatti, warra sitti amanan hiisisaa, reebsisaas ture isaanumtuu in beeku.
Yeroo dhiigni dhuga-baatuu kee Isxifaanos dhangalaafames, ajjeefamuu isaatti walii galee, achi dhaabadhee uffata warra isa ajjeesee nan eegan ture' jedheetan itti dubbadhe.
Gooftaan yommus, 'Adeemi, ani fagootti, warra saba koo hin ta'initti sin erga' anaan jedhe" jedhee isaanitti hime.

Namoonni hamma inni dubbii kana irra ga'utti, Phaawulosin dhaggeeffachaa turan; isa booddee garuu sagalee isaanii guddisanii, "Nama akkasii lafa irraa balleessuun in ta'a, inni jiraachuun hin ta'uuf" jedhan.
Isaan yeroo sana in caraanu, wayyaa isaanii in daddarbatu, awwaaras gara waaqaatti in bittimsu turan.
Angafichi kumaa, Phaawulosin lafa buufata loltuutti geessanii, warri Yihudootaa sababii akkas isatti caraananiif baasuudhaaf, qacceedhaan reebanii akka isa qoran abboome.
Yeroo isa reebuudhaaf teephaan hidhanitti Phaawulos angafa dhibbaa isa achi dhaabatuun,"Nama Roomaa tokko, firdiinis kan itti hin faradamin reebuun seeraa ree?" jedhe.
Angafni dhibbaa sun kana yommuu dhaga'e, gara angaficha kumaa dhaqee, "Maal gochuuf jetta? Namichi kunoo nama Roomaa ti!" ittiin jedhe.
Kanaafis angafni kumaa sun gara isaa dhaqee, Phaawulosiin,"Anatti himi, ati dhuguma nama Roomaa tii?" ittiin jennaan, inni immoo deebisee, "Eyyee" jedhe.
Angafichi kumaa sun dabalee, "Nama Roomaatti lakkaa'amuu koo kana ani horii dheeraadhaan nan bitadheem" jennaan, Phaawulos immoo, "Ani garuu ittan dhaladhe" jedhe.
Yommus warri isa qoruudhaaf turan achumaan isa irraa deebi'an; angafni kumaa sun Phaawulos nama Roomaa ta'uu isaa erga hubatee, waan isa hiisiseef in sodaate.

Borumtaas angafichi kumaa, warri Yihudootaa sababii maaliitiif Phaawulosin akka hadheessan dhugaa isaa baruu barbaade; kanaaf luboonni warri angafoonnii fi maanguddoonni warri biyya seerratan hundinuu akka walitti yaa'aniif ajaje. Phaawulos irraa fuuncaa hiiksisee, geessee isaan dura isa dhaabachiise.



Phaawulos ija warra yaa'ii keessa ilaalee," Jarreen obboloota nana! Ani hamma guyyaa har'aatti garaan koo utuu ana hin ceepha'in fuula Waaqayyoo dura jiraadheera" jedhe.
Kana irratti Ananiiyaas angafichi lubootaa warra Phaawulositti dhi'oo jiraniin, "Afaan isaa rukutaa!" jedhee ajaje.
Phaawulos yommus deebiseefii, "Waaqayyo si rukutuuf jira, ati 'Alaa gaarii' akka keenyan nooraa dibamaa nana. Akka seeraatti anatti faraduuf achi teessa, ofii keetii immoo seera irra darbitee akkan rukutamuuf abboomtaa?" jedheen.
Kana booddee warri achi dhaabatan Phaawulosiin, "Angafa lubootaa Waaqayyoo arrabsitaa?" jedhan.
Phaawulos immoo deebisee, "Obboloota nana! Akka inni angafa lubootaa ta'e ani hin beekne; 'Angafa saba keetti hamaa hin dubbatin!' kan jedhu caafamee jira" jedheen.
Phaawulos yommus warra achi turan keessaa gar tokko Saduqoota gar kaan immoo Fariisota ta'uu isaanii hubannaan, yaa'ii sana keessatti sagalee isaa ol fudhatee, "Jarreen obboloota nana, ani Fariisota keessaa tokko, sanyii Fariisotaatis; sababii abdii nuuf kennameef, sababii ka'uu warra du'aniitiif yaa'ii duratti gaafatamaan jira" jedhee dubbate.
Akkuma inni kana dubbateen warra Fariisotaa fi warra Saduqootaa gidduutti gooliin ka'e, yaa'ichis gargar hirame.
Warri Saduqootaa, du'aa ka'uun hin jiru, ergamoonni Waaqayyoo, hafuuronnis hin jiran jedhu; warri Fariisotaa garuu kun hundinuu jira jedhu.
Waci guddaanis ka'e; kutata warra Fariisotaa keessaa warri seera barsiisan tokko dhaabatanii, "Nuyi nama kana irratti balleessaa hin argine, tarii hafuurri yookiis ergamaan Waaqayyoo itti dubbateera ta'a" jedhanii falman.
Walgooluunis baay'annaan angafichi kumaa, jarri kun Phaawulosin in caccabsu jedhee sodaate. Kanaaf loltoonni dhaqanii Phaawulosin yaa'ii sana gidduudhaa baasanii, iddoo buufata loltuutti akka geessan abboome.
Gooftichi gaafasuma halkan Phaawulositti dhi'aatee, "Laphee jabaadhu! Yerusaalemitti anaaf akkuma dhugaa baate akkasuma mandara Roomaattis anaaf dhugaa ba'uun siif in ta'a" jedheen.

Lafti yommuu bari'e warri Yihudootaa walitti koratanii, Phaawulosin hamma ajjeesanitti waa akka hin nyaanne akka hin dhugnes wal kakan.
Mala kana kan qopheessan immoo namoota afurtama irra in caalu turan.
Isaan yommus luboota warra angafootaatii fi maanguddoota bira dhaqanii, "Phaawulosin hamma ajjeefnutti akka waa afaaniin hin qabne kakanneerra.
Kanaafis, egaa akka waan dhimma Phaawulos caalchiftanii qoruudhaaf, yaa'icha biyya seerratuu wajjin, itti walii galtaniitti angaficha kumaatti beeksisaa! Inni Phaawulosin gara keessanitti gad haa fidu; nuyi immoo utuu inni hin dhi'aatin isa ajjeesuudhaaf qophoofnee eegna" jedhaniin.
Ilmi obboleettii Phaawulos garuu, akka jarri riphanii Phaawulosin eeggachuuf mari'atan dhaga'ee, dhaqee lafa buufata loltuutti ol lixee, kana Phaawulositti hime.
Phaawulos kanaaf angafoota dhibbaa keessaa tokko ofitti waamee, "Dargaggeessa kana angaficha kumaatti geessi, innoo waan itti himu qaba" jedheen.
Angafichi dhibbaa kana irratti dargaggeessicha fuudhee, gara angaficha kumaatti geessee, "Phaawulos inni hidhamaan ofitti na waamee dargaggeessa waan sitti himu qabu kana, gara kee akkan fiduuf na kadhate" jedhe.
Angafichi kumaa dargaggeessicha harka qabatee kophaatti baafatee, "Maal inni, ati anatti himtu?" jedhee isa gaafate.
Dargaggeessichi immoo, "Yihudoonni akka waan yaa'ichi dhimma Phaawulos caalchisee qoruu yaadeetti, bor Phaawulosin yaa'iitti akka dhi'eessituuf, si gaafachuudhaaf walii galaniiru.
Ati garuu tole hin jedhiniif. Isaan keessaa namoonni afurtama irra caalan riphanii Phaawulosin eeggachaa jiru; jarri kun Phaawulosin hamma ajjeesanitti waa akka hin nyaanne akka hin dhugnes, cimsanii ofitti qorobaniiru. Ammas tole jechuu kee qophaa'anii eeggatu" jedhee itti hime.
Angafichi kumaa, "Dubbii kana akka anatti himte nama tokkotti illee hin himin" jedhee abboomee, dargaggeessicha gad dhiise.

Angafichi kumaa yommus angafoota dhibbaa keessaa lama waamee, "Halkan keessaa sa'aatii sadaffaadhaa jalqabanii loltuun dhibbi lama, abboonni fardeenii torbaatamni, warri eeboo dhibbi lamas Qiisaariyaa dhaquudhaaf akka qophaa'an godhaa!
Phaawulosin irra teessiftanii utuu hin miidhamin Feeliks abbaa biyyaa biraan ga'uudhaafis, horii yaabbii qopheessisaaf!" jedheen.
Ofii isaatii immoo caaffata kanatti fufee jiru caafe.
Inni immoo, "Ani Kilaawudiiyos Liisiiyaas, ulfaatoo Feeliks abbaa biyyaatiif nagaa koo nan dhi'eessa.
Warri Yihudootaa nama kana qabatanii ajjeesuuf jedhan; nama Roomaa ta'uu isaa bareen, loltuu fuudhee dhaqee, harka isaanii keessaa baase.
Warri Yihudootaa sababii maaliitiif nama kana akka hammeessan, gad fageessee baruu barbaadeetan, namicha gara yaa'ii isaaniitti geesse.
Namni kun waa'ee waliin morkii seera isaanii irratti hammeeffame malee, yakka du'aan yookiis hidhaadhaan isa ga'u of irraa akka inni hin qabne, qoree bira ga'eera.
Yihudoota keessaa jarri tokko namicha kana ajjeesuudhaaf akka mari'atan anatti himameera. Kanaafan achumaan gara keetti isa erge; warra isa hammeessanittis, waan isa irraa qaban fuula kee duratti akka dhi'eeffataniif itti himeera" kan jedhu ture.
Warri loltuu akkuma abboomamanitti, halkanuma gaafasii Phaawulosin fuudhanii Antiiphaaxriisitti geessan.
Lafti bariinaan loltuun warri lafoo iddoo buufata isaaniitti deebi'an; warri fardeenii garuu Phaawulosii wajjin in adeeman.
Jarri Qiisaariyaa ga'anii, caaffaticha abbaa biyyaatti kennanii, Phaawulosin immoo isa dura dhaabachiisan.
Abbaan biyyaa sun caaffaticha dubbisee, nama biyya kamii akka inni ta'es gaafatee, Phaawulos nama Qiliiqiyaa ta'uu isaa bare.
"Warri si hammeessan erga as ga'anii, dubbii kee nan ilaala" ittiin jedhee, mana Herodis ijaarsise keessatti akka eegamu abboome.


Guyyoota shan booddee Ananiiyaas angafni lubootaa, maanguddootaa fi nama seera falmuuf Xerxilos jedhamu tokkoo wajjin gara Qiisaariyaatti gad bu'e. Isaan fuula abbaa biyyaa Feeliksitti dhi'aatanii, hadheessa Phaawulos irratti qaban in dhi'eeffatan.
Yeroo Phaawulos ol waamametti Xerxilos himata isaa jalqabee "Yaa ulfaataa Feeliks, nagaa yeroo dheeraadhaaf hin boora'in kana argachuun keenya maqaa keetiif; karaa argachiisuu keetiins geddaramni baay'een saba kanaaf ta'aa jira.
Karaa hundumaa iddoo hundumaattis isa kana galata guutuudhaan fudhanna.
Kana caalaa garuu si dadhabsiisuu hin barbaadu; haa ta'u iyyuu malee, himata gabaabduu nuyi qabnu, gara-laafinaan akka nuuf dhageessuuf sin kadhadha.
Namichi kun sodaachisaa akka dhukkuba darbuu ta'uu isaa, Yihudoota biyya lafaa irra jiraatan hundumaa gidduutti immoo goolii qaqabsiisuu isaa, garee warra Naazireet warra amantii keenya irraa addaan cabsate sanaaf immoo, dura-buutuu ta'uu isaa bira geenyeerra.
Mana qulqullummaa iyyuu xureessuudhaaf yaaleera, nuyi garuu [akka seera keenyaatti isatti faraduudhaaf] qabannee turre.
[Liisiiyaas angafni kumaa immoo dubbii kanatti dhufee, humnaan isa nu harkaa baafate.
Booddee immoo warri Phaawulosin hadheessan fuula kee duratti akka dhi'aatan abboome;] atis ofii keetii qortee, isa nuyi ittiin namicha kana hadheessinu hundumaa, isa irraa baruu in dandeessa" jedhe.
Warri Yihudootaas, "Wanti kun akkuma inni amma dubbatee dha“ jechaa hadheessa inni Phaawulos irratti dhi'eessetti walii galan.

Yommus abbaan biyyaa akka inni dubbatuuf Phaawulosin hawwate. Phaawulos immoo, "Akka ati waggaa baay'eedhaaf saba kana irratti abbaa firdii turte waanan beekuuf, fuula kee duratti falmachuu nan jaalladha.
Erga ani sagaduudhaaf gara Yerusaalemitti ol ba'ee, guyyaa kudha lama hin caalu, atis kana hubachuu in dandeessa.
Mana qulqullummaa keessatti, manneen sagadaa keessatti, mandara keessattis eenyuu wajjin iyyuu anaa wal diduu, anaa nama walitti naquus arganii hin beekan.
Isa amma ittiin na hadheessan kanattis, dhugaa itti baasuu hin danda'an.
Waan tokko garuu mul'inatti sitti nan himadha; ani karaa amantii isa isaan, 'Karaa warra addaan cabsatee ti' jedhan sana irra bu'eetan, Waaqayyo isa kan abaabilii keenyaa waaqeffadha. Haa ta'u iyyuu malee, waan macaafa seeraa keessatti, macaafota raajotaa keessattis caafame hundumaa nan amana.
Warra qajeelotaa fi warra jal'ootaafis du'aa ka'uun akka jiru, akkuma isaan abdatan, anis Waaqayyoon abdiidhaan nan eeggadha.
Kanaanis guyyaa hundumaa Waaqayyoo fi nama duratti, garaa qulqullaa'aadhaan argamuudhaaf, ani ofii kootii nan dhama'a.
"Akkasittis waggaa baay'ee turee gargaarsa saba kootiif geessuudhaaf, aarsaas Waaqayyoof dhi'eessuudhaaf Yerusaalem nan dhaqe.
Yihudoonni kutaa biyya Asiyaa keessaa dhufan tokko, anaa seeraan qulqullaa'e aarsaa koo dhi'eessaa jiru, mana qulqullummaa keessatti na argan; namni na biratti hin tuutofne, waci tokkos hin turre.
Ana irraa utuu waa qabaatanii illee, isaan kun fuula kee duratti dhi'aatanii ana hadheessuun in ta'aaf ture.
Yookiis yaa'ii warra biyya seerratan duratti yommuun dhi'aadhe, yakka maalii akka ana irratti argan, warri as jiran kun ofii isaaniitii haa himan.
Yookiis dubbiin tokkichi inni ani isaan gidduu dhaabadhee, sagalee koos ol fudhadhee, 'Sababii ka'uu warra du'aniitiif har'a na gaafachaa jirtu' jedhe, yakka anatti ta'aa?" jedhe.
Feeliks waa'ee karaa amantii sanaa ba'eessa godhee waan beekuuf, "Gaafa Liisiiyaas angafni kumaa dhufu, dubbii keessanitti murtoo nan kenna" jedhee dhaaba dabarse.
Ergasii angaficha dhibbaa isa Phaawulosin eegu waamsisee, Phaawulosin hidhaa ijaatiin akka eeguuf, firoota isaa keessaas tokko illee isa gargaaruu irraa akka hin dhowwamne, isa abboome.

Takka bubbulees Feeliks haadha manaa isaa Dirusilaa, ishee Yihudiidhaa wajjin dhufe; Phaawulosin fichisiisee, waa'ee Yesus Kristositti amanuu isa Phaawulos dubbate dhaggeeffate.
Yeroo Phaawulos dubbii isaa kana keessatti waa'ee qajeelummaa, waa'ee of dhowwuu akkasumas waa'ee firdii isa dhufuu dubbatetti garuu, Feeliks in sodaate; "Ammaaf dhaquu in dandeessa, yommuu ani fucha argadhu immoo sin waamsisa" ittiin jedhe.
Achumaan immoo Phaawulos horii anaaf kenna se'ee abdate; kanaaf si'a baay'ee fichisiisee isaa wajjin in haasa'a ture.
Waggaan lama erga darbee garuu, Phorkii'os Fesxoos iddoo Feeliks in fudhate; Feeliks yommus Yihudoota gammachiisuu barbaadee Phaawulosin akka hidhetti dhiise.




Fesxoos abbaan biyyaa kutaa biyyichaatti hojii isaa jalqabuu dhufee, guyyaa sadii booddee mandara Qiisaariyaatii ka'ee Yerusaalemitti ol ba'e.
Luboonni warri angafoonnii fi dura-buutuun Yihudootaa garuu Fesxoos akka isaan gargaaruuf, itti dhi'aatanii Phaawulosin hadheessan.
"Karaatti riphanii isa ajjeesuudhaaf irratti mari'atanii waan turaniif, Phaawulosin Yerusaalemitti nuuf ergi!" jedhanii isa kadhatan.
Fesxoos immoo deebisee, "Phaawulos Qiisaariyaatti hidhamee eegamaa jira; anis immoo dafeen achitti deebi'uu yaada.
Ammas warri kanaaf dhaabatan anaa wajjin gad bu'anii, yoo namichi kun hamaa hojjeteera ta'e isa haa hadheessan!" jedheen.
Fesxoos guyyaa saddeet yookiis kudhan isaan bira bubbulee, kana booddee Qiisaariyaatti gad bu'e; borumtaas barcuma firdii irra taa'ee, Phaawulosin akka ol galchan abboome.
Akkuma Phaawulos dhi'aateen, Yihudoonni Yerusaalemii dhufan isatti marsan. Hadheessa ciccimaa baay'ees isa irratti dhi'eessan; haa ta'u iyyuu malee dhugaa itti baasisuu hin dandeenye.
Phaawulos garuu, "Ani seera Yihudootaa irratti, mana qulqullummaa irratti, mootii warra Roomaa irrattis homaa yakka hin hojjenne" jedhee falmate.
Fesxoos yommus Yihudoota gammachiisuu barbaadee, "Yerusaalemitti ol baatee, achitti dubbii kanaaf firdii akka ani siif kennu feetaa?" jedhee Phaawulosin gaafate.
Phaawulos immoo, "Ammuma iyyuu ani barcuma firdii mooticha Roomaa dura dhaabadheen jira; iddoon kunis lafa ani itti firdii fudhachuun anaaf ta'uu dha. Ati ofii keetii gaarii gootee akkuma beektu, ani Yihudoota homaa hin yakkine.
Ani utuun yakkee waan du'a anatti farachiisu hojjedheera ta'ee, adaba du'aa jalaa ba'uudhaaf hin yaalun ture; amma garuu dubbii isaan ittiin na hadheessan keessa wanti dhugaan erga hin jirree, eenyu iyyuu harka isaaniitti dabarsee na kennuu hin danda'u; ani mooticha warra Roomaa nan dhageessifadha" jedhee deebiseef.
Fesxoosis warra isa gorsaniin mari'atee, '''Mooticha nan dhageessifadha' jette, egaa mooticha bira in dhaqxa" jedhee itti hime.

Guyyaa baay'ee utuu hin turin Agriiphaan mootichii fi Berniiqee obboleettiin isaa, Fesxoosin dubbisuudhaaf Qiisaariyaa dhufan.
Isaan guyyaa baay'ee erga achi turanii booddee, Fesxoos waa'ee dubbii Phaawulos gargar baasee Agriiphaa mootichatti himuutti ka'ee, "Namni Feeliks akka inni hidhametti asitti dhiisee adeeme tokko jira.
Ani yommuun Yerusaalem ture luboonni warri angafoonnii fi maanguddoonni Yihudootaa isa hadheessanii, akkan isatti faraduuf ana gaafatan.
Ani immoo, 'Akka amala warra Roomaatti nama tokko, warra isa hadheessuu wajjin wal bukkee utuu hin dhaabin, hadheessa isa irratti dhi'aatettis utuu hin falmachiisin, dabarsanii isa hin kennan' jedheen isaaniif deebise.
Warri namicha kana hadheessan anaa wajjin yammuu asitti galan, ani dubbii kana hin tursine; borumtaa barcuma firdii irra taa'een namicha akka ol galchan abboome.
Warri isa hadheessan yommuu dubbachuudhaaf ka'an, seera irra darbee waan hamaa hojjechuu isaatiif in dubbatu kanan se'e, waa'ee kanaa homaa tokko iyyuu isa irratti hin dubbanne.
Kan isaan irratti wal badan waa'ee gaaffii amantii ofii isaaniitii fi, waa'ee Yesus isa jedhamu tokkoo ture; inni du'eera, Phaawulos garuu, 'Inni jiraataa dha' jedhe.
Dubbii kana akkan itti qoru nan wallaale; kanaafan Phaawulos Yerusaalem dhaqee, achitti dubbii kanaaf firdii argachuu in fedha yoo ta'eef, isa gaafadhe.
Phaawulos garuu, 'Mooticha nan dhageessifadha' jedhee, hamma mooticha surra-qabeessa biraa murtoo argatutti eegamuu gaafate; kanaafis hamma ani gara mootichaatti isa dabarsutti, akka inni eegamuuf nan abboome' jedhe.
Agriiphaan yommus Fesxoosiin, "Ani ofii kootii dubbii isaa isa irraa dhaga'uu nan jaalladhan ture" jedhe; Fesxoos immoo deebisee, "Bor isa irraa in dhageessa" jedheen.

Borumtaas Agriiphaa fi Bemiiqeen ulfina guddaadhaan dhufanii, angafoota kumaa fi gurguddoota mandaraa wajjin mana firdii itti kennanitti ol galan; Fesxoos abboomnaan, Phaawulosin ol galchan.
Fesxoos yommus, "Yaa Agriiphaa mootii, yaa warra as nuu wajjin jirtanii hundumti keessan, namichi isin argitan kun jiraachuun hin ta'uuf jedhanii, hammi Yihudootaa hundinuu Yerusaalemitti asittis anatti iyyataniiru.
Ani immoo firdii du'aa waan itti farachiisu tokko iyyuu akka inni hin hojjetin hubadheera; amma garuu inni, 'Mooticha surra-qabeessa nan dhageessifadha' waan jedheef, mootichatti isa erguudhaaf murtoo godheera.
Haa ta'u iyyuu malee waa'ee namicha kanaa gooftaa kootiif caafuudhaaf dubbii muramaa waanan dhabeef, as fuula keessan, keessumaa immoo yaa Agriiphaa mootii, fuula kee dura isa fideera; kanas ergan asitti isa qoree booddee waanan caafu akka ani beekuuf nan godhe.
Nama hidhaa tokko waan isa irratti dhi'aate utuu hin mul'isin, mootichatti dabarsuun qajeelaa ta'ee anatti hin mul'atu" jedhe.

Agriiphaan yommus Phaawulosiin, "Ofii keetii dubbatachuu in dandeessa" jennaan, Phaawulos harka isaa facaasee falmachuutti ka'e;
"Yaa Agriiphaa mootii, har'a fuula keetti, waan Yihudoonni ittiin ana hadheessan hundumaa falmachuudhaaf dhi'aachuu kootiif ayyaantuuttan of lakkaa'a.
Caalaadhumatti iyyuu immoo amala Yihudootaatii fi dubbii tokko tokko irratti wal diduu isaanii, gaarii gootee waan ati beektuuf nan gammada; kanaafis obsaan akka anaaf dhaggeeffattuuf sin kadhadha.
Xinnummaa kootii jalqabee saba koo gidduutti, Yerusaalemittis attamitti akkan jiraadhe, Yihudoonni hundinuu in beeku.
Warri durumaa na beekan yoo fedhan, amala sagada keenyaa keessaa akka kan warra baay'ee jabeessanii amantii cimsanii, akka kan warra Fariisotaatti, jiraachuu koo dhugaa ba'uu in danda'u.
Amma immoo sababii abdii isa Waaqayyo abboota keenyaaf kenneef, ani hadheeffamee firdii eeggachaan jira.
Abdichis isa gosi saba keenyaa kudha lamaanuu eeggatanii dha; isaan isa bira ga'uudhaaf guyyaa fi halkan dhimmanii Waaqayyoof in hojjetu. Ani immoo waa'ee abdii kanaafan warra Yihudootaatiin hadheeffama, yaa mootii.
Waaqayyo warra du'an kaasuun isaa isin biratti maaliif waan hin amanamne ta'ee lakkaa'ama?
"Ani iyyuu ofii kootii karaa anaaf danda'ame hundumaan, maqaa Yesus nama Naazireet kanaan mormuun, hojiidhuma koo ti, jedhee fudhadheen ture.
Yerusaalemittis kana gochaan ture. Aboo ani luboota warra angafoota irraa argadheenis, qulqulloota Kristos keessaa baay'ee mana hidhaatti galcheen ture. Kana duwwaas utuu hin ta'in, yeroo isaan ajjeefamuuf turanitti, warra isa irratti walii gale keessaa tokkon ture.
Si'a baay'ees manneen sagadaa hundumaa keessatti adabamanii, akka isaan amantii isaanii ganan gochuu yaalaan ture; isaanitti banbanaa, hamma mandaroota biyya ormaatti illee isaan nan ari'adhan ture.

"Utuun kanatti jiruus aboodhaa fi ajaja luboota warra angafoota biraa fudhadhee, mandara Damaasqoo nan dhaqan ture.
Karaa irrattis yaa mootii ifni ifa aduu irra caalu waaqa irraa naannoo koottii fi naannoo warra anaa wajjin adeemaniitti utuu ibsuun arge.
Hundumti keenya lafa dhoofne; afaan warra Yihudootaatiinis sagalee, 'Saa'ol! Saa'ol! Maaliif na ari'atta? Shukkaa qaramee dhaabatu irra yoo ejjette si waraana anaan jedhun dhaga'e.
"Kana irratti ani, 'Eenyu ati, gooftaa?' jedheen gaafadhe; gooftaan deebisee, 'Ana Yesus, kan ati ari'achaa jirtu.
Amma garuu ka'ii, miilla keetiin dhaabadhu! Anaaf hojjetaa akka taatuuf si kaasuudhaafan sitti mul'adhe; waan argitee fi, waan sitti mul'achuuf jiruuf dhuga-baatuu in taata.
Warra ani itti si erguuf jiru hundumaattii, saba Waaqayyoo kanattii, saba warra kaanittiis sin oolcha.
Dukkanattii gara ifaatti, aangoo Seexanaa jalaas gara Waaqayyootti haa deebi'aniif, ija isaanii in banta; anatti amanuudhaanis dhiifamuu cubbuu isaanii argatanii, warra qulqullaa'an gidduuttis dhaala isaanii haa fudhataniif sin erga' anaan jedhe.

"Kanaafis yaa Agriiphaa mootii, ani mul'ata isa waaqa irraa anaaf dhufe jalaa hin didne.
Jalqaba warra Damaasqootti, itti aansees warra Yerusaalemitti, kana booddees kutaa biyya Yihudaa hundumaatti, warra saba Waaqayyoo hin ta'inittis, yaada garaa isaanii geddaratanii gara Waaqayyootti akka deebi'aniif, hojii yaada garaa geddarachuu isaanii mul'isus akka hojjetaniif, isaanitti labseera.
Kanaaf Yihudoonni mana qulqullummaa keessatti na qabanii na ajjeesuu barbaadan.
Hamma guyyaa har'aattis Waaqayyo na gargaarraan kunoo, jabaadhee dhaabadhee, xinnaadhaa fi guddaatti dhugaa ba'uttan jira. Wanti ani jedhus, isuma raajonnii fi Museen in ta'a jedhanii dubbatan malee, kan biraa miti.
Kristos dhiphachuun akka isa irra ture, innumti immoo warra du'an keessaa dura bu'ee ka'ee, ifa isaa saba Israa'elitti, warra saba Waaqayyoo hin ta'inittis akka mul'ise dhugaa nan ba'eef" jedhe.

Erga Phaawulos akkasitti falmatee, Fesxoos sagalee guddaadhaan, "Phaawulos, qalbiin kee butameeraam, barumsa guddaatu qalbii kee bute" jedhe.
Phaawulos immoo deebisee, "Anaanoo, qalbiin koo hin butamne yaa ulfaataa Fesxoos! Ani dubbii dhugaa qalbii guutuudhaan nan dubbadha.
Agriiphaa mootichi waa'ee dubbii kanaa hundumaa beeka, isattis ani of irraa bu'eetan dubbadha; kana hundumaa keessaas wanta suuqatti hojjetame waan hin ta'iniif, dubbiin tokkichi illee kan isa jalaa ba'e, akka hin jirre nan amana.
Yaa Agriiphaa mootii, dubbii raajotaatti in amantaa? Anuu beeka akka ati amantu" jedhe.
Agriiphaan yommus Phaawulosiin, "Yeroodhuma gabaabduu keessatti kristiyaana na gochuuf jetta" jedhe.
Phaawulos deebisee, "Yeroon isaa gabaabatus, dheeratus, si duwwaa iyyuu utuu hin ta'in, warri har'a na dhaggeeffatan hundinuu, hidhamuu koo irraa kan hafe, akka koo akka ta'an Waaqayyoon nan kadhadha" jedhe.
Kana booddee mootichi, abbaan biyyaa, Berniiqeen, warri isaanii wajjin yaa'iitti taa'anis in ka'an.
Yommuu achii adeeman immoo, "Namichi kun du'a yookiis hidhaa kan isatti farachiisu, waan tokko illee hin hojjenne" waliin jechaa turan.
Agriiphaan kana irratti Fesxoosiin, "Namichi kun 'Mooticha warra Rooroaa nan dhageessifadha' utuu hin jenne ta'ee, gad-dhiifamuu in danda'a ture" jedhe.

Markabaan biyya Ixaaliyaa dhaquu keenyatu murtoo ta'e. Warri kana murtoo godhan, Phaawulosin, jarreen hidhaman tokkos Yulii'os angafa dhibbaatti kennan; innis kutata waraana warra Roomaa "Awugusxaa" jedhamee waamame keessa ture.
Markaba mandara Adraamiixosii dhufee, gara buufata markaba kutaa biyya Asiyaa keessaa dhaquudhaaf qophaa'e, yaabbannee adeemne; Arisxaarkos, namni biyya Maqedooniyaa Tasaloniiqeedhaa dhufe tokko, nu duukaa ture.
Borumtaas mandara Sidoonitti galle; Yulii'os immoo Phaawulosiif garaa laafee, akka inni dhaqee fira isaa dubbisee, waan isa barbaachise isaan biraa argatuuf, isa dhiise.
Sidoonii kaanee, qilleensi achii as waan nutti qilleensa'eef, Qophros biyyicha bishaan keessaa sanatti da'annee adeemne.
Fuullee kutaa biyya Qiliiqiyaa fi Phamfiliyaa darbine; galaanicha ceenee Miiraa mandara biyya Liiqiiyaa dhufne.
Achitti angafichi dhibbaa markaba biyya Iskindriiyaatii dhufee, biyya Ixaaliyaatti adeemu tokko argee, itti nu dabarse.
Markabichaanis guyyaa baay'ee suuta jennee adeemne; ittuma rakkannee fuullee Kiniidoos, eegee biyya bishaanii geenye. Qilleensichis karaa sana adeemuu nu dhowwinaan, Qareexis biyya bishaan keessaa sanaan da'annee, fuullee Salmooniitiin baane.
Qarqara galaanichaa irraa utuu hin fagaatin, rakkina guddaadhaan iddoo "Buufata ba'eessa" jedhamu isa mandara Lase'aatti dhi'oo jiru, tokko dhiifne.
Kana keessas guyyoonni baay'een darban; yeroo sanatti bubbeenii fi qorri waan jabaatuuf, markabaan adeemuun sodaachisee ture. Guyyaa araarsaa jedhame kan itti sooman waan darbeef Phaawulos,
"Jara nana, yeroo kana markabaa 'itti fufnee adeemuun keenya kun rakkinatti nu galcha; fe'isichi markaba keessaa akka badu, markabichi akka cabu, lubbuun namaas akka dhumu anatti mul'ata" jedhee of eeggachiise.
Angafichi dhibbaa garuu, dubbii Phaawulos dubbate irra, dubbii inni markabicha oofuu fi abbaan markabichaa dubbatan fudhate.
Iddoon sun buufata yeroo gannaatiif hin ta'u ture. Kanaaf isaan keessaa garri caalaan iddoo buufatichaatii ka'anii, yoo isaanii danda'ame Finiiqeetti galanii, ganna achi ba'uudhaaf murtoo godhan. Finiiqee immoo, buufata markabaa, Qareexis biyya bishaan keessaa lixa-biiftuu irraa gara mirgaatii fi gara bitaatti garagaltee dha.

Qilleensi laphiin gara mirgaatii qilleensa'uu jalqabnaan, namoonni waan gochuuf yaadan raawwachuu waan danda'an is'aanitti fakkaate; markaba isaanii hiikanii, qarqara Qareexisiin galaanicha irra adeeman.
Baay'ee utuu hin turin qilleensi "Qilleensa boruu gara bitaa" jedhamu Qareexis irraa galaanichatti qilleensa'e.
Qilleensichi markabicha rukutee, fudhatee adeeme; markabichis qilleensichaan qabuu waan dadhabeef, itti gad dhiifnee oofamne.
Kaawudaa biyya bishaan keessaa ishee xinnoo tokkoon da'annee, itti rakkannee, bidiruu isa markaba keenyatti hidhamee harkifamaa ture sana, qilleensicha harkaa baafachuu dandeenye.
Bidiruu sana ol harkisanii markaba irra kaa'an; markabichuma iyyuu akka qilleensi gargar hin baafneef, funyoodhaa fi fuuncaadhaan walitti hidhan. Gara bishaan ol dhi'ootti adeemanii, markabni lafa nu duraa rukuta jedhanii waan sodaataniif, mi'a markabicha suuta adeemsisu tokko bishaan keessatti gad dhiisanii, akkasumatti oofaman.
Qilleensi baay'ee jabaan ittuma fufee waan nutti qilleensa'eef, borumtaa fe'isa markaba keessa jiru irraa galaanatti gad daddarbatan.
Guyyaa sadaffaa isaattis immoo harka isaaniitiin mi'uma markabichaa iyyuu galaanatti gaggatan.
Aduudhaa fi urjoota utuu hin argin guyyaa baay'ee dabarsine; qilleensi baay'ee jabaan sun nutti qilleensofnaan, yommusuma ooluudhaaf abdiin nuyi qabnu hundinuu in cite.

Namoonni yeroo dheeraadhaaf nyaata lagannaan, Phaawulos ka'ee isaan gidduu dhaabatee, "Jara nana, rakkinaa fi badiisa kana oolchuudhaaf, dubbii koo dhaga'uun, Qareexisii ka'uu dhiisuun in ta'a ture.
Amma garuu isinan gorsa, jabaadhaa! Markabicha malee isin keessaa lubbuun nama tokkoo iyyuu hin badu.
Waaqayyo koo isa ani kan isaa ta'ee hojjedhuuf biraa, ergamaan eda halkan na bira dhufee,
'Hin sodaatin yaa Phaawulos, mootii warra Roomaa dura dhaabachuuf jirta; kunoo, Waaqayyo ayyaana isaatiin, namoonni warri si duukaa jiran hundinuu du'a akka oolan, in godha' anaan jedhe.
Kanaafis jabaadhaa yaa jarana! Akkuma ergamichaan anatti himame, akka inni ta'uuf Waaqayyoon nan amanadha.
Haa ta'u iyyuu malee, markabni keenya biyya bishaan keessaa tokkotti lafa rukutuun isaa hin oolu" jedhe.
Gaafa guyyaa kudha afuraffaa halkan, nuyi galaana Adriiyaa keessa asii fi achi oofamaa turre, gara halkan walakkaatti warri markabicha oofan biyyatti waan dhi'aatan se'an.
Funyoo ittiin gad fageenya galaanaa safaran gad buusanii, gad fageenya bishaanichaa dhundhuma torbaatamii afur ta'uu isaa argan. Takka adeemanii ammas funyoo safaraa sana gad buusanii, dhundhuma shantamii ja'a ta'uu isaa in argan.
Dhagaatti buuna jedhanii sodaatanii, qofoo sibiilaa isa ittiin markaba dhaaban afur, markabicha duubaan galaana keessatti gad darbatanii, barii lafaa hawwaan in eeggatu turan.
Warri markaba oofan immoo markabicha keessaa ba'anii sokkuu barbaadan. Kanaaf qofoo sibiilaa isa ittiin markaba dhaaban, huuruu markabichaa duraan galaanatti kan gad darbachuu barbaadan fakkeessanii, bidiricha markaba irraa galaanatti gad buusuuf jedhan.
Phaawulos garuu, "Yoo warri kun markabicha keessa turan malee, isin ooluu hin dandeessan" jedhee angafa dhibbaatti, loltootattis in dubbate.
Kana irratti loltoonni funyoota bidirichi ittiin hidhamee ture sana kutanii, bidiricha galaanatti gad gatan.
Hamma lafti bari'utti immoo nyaata akka nyaataniif, Phaawulos namoota sana hundumaa gorsee, "Nyaata utuu hin nyaatin turuun keessan har'a guyyaa kudha afuraffaa dha, homaas afaaniin hin qabne.
Ooluudhaaf iyyuu nyaachuun isin barbaachisa, kanaaf nyaata akka nyaattan isin nan gorsa; isin keessaa mataa nama tokkoo irraa iyyuu rifeensi tokkichi illee hin badu" jedhe.
Phaawulos kana erga jedhee booddee, buddeena fudhatee fuula isaanii duratti Waaqayyoof galata galche; buddeenichas cabsatee nyaachuu jalqabe.
Isa irratti hundumti isaanii jajjabaatanii, ofuma isaaniitii iyyuu nyaata nyaatan.
Nuyi namoonni markabicha keessaa walitti dhibba lamaa fi torbaatamii ja'a turre.
Isaan erga nyaatanii quufanii booddee, markabichatti haa salphatu jedhanii, qamadii fe'amee ture galaanatti gad daddarbatan.

Yommuu lafti bari'es, warri markaba oofan biyyichi eessa akka ta'e baruu dadhaban; garuu golba galaanaa, malkaan isaa kuufama cirrachaa qabu tokko ijaan qabanii, yoo isaanii danda'ameef markabicha itti qabuu barbaadan.
Funyoo qofoo sibiilaa arfanuu, isa ittiin markaba dhaaban sanas kutanii, qofoo isaa galaana keessatti dhiisan. Achumaanis funyoo batoo isa ittiin markaba karaa agarsiisanii hiikan; sharaa qilleensaa isa fuula duraa qilleensatti qajeelchanii, markabicha gara golba galaanaatti qaban.
Markabichi garuu kuufama cirrachaa isa bishaan jala jirutti lixee qabame; fuul dureen markabichaas cirrachicha humnaan gad qotee socho'uu dadhabe; dugda duuba isaa garuu humna dha'aa bishaaniitu caccabse.
Warra hidhaman keessaa tokko illee daakee akka hin baaneef, warri loltuu hunduma isaanii ajjeesuu yaadan.
Angafichi dhibbaa garuu Phaawulosin oolchuu barbaadee, warri loltuu isa yaadan akka hin raawwanneef isaan dhowwe. Warri daakaa beekan duraan dursanii galaanatti utaalanii, gara lafaatti haa ba'an;
warri hafan immoo, battee mukaatiin yookiis caccabaa markabichaatiin duukaa haa bu'an, jedhee abboome. Hundumtinuus akka kanaatti oolanii gara lafatti ba'an.

Nuyis du'a erga oollee, biyyichi bishaan keessaa sun Malaaxiyaa jedhamee akka waamamu barre.
Namoonni biyya sanaas jaalala guddaa nutti argisiisan; bokkaan in rooba, in dhaamotas waan tureef, ibidda qabsiisanii hunduma keenya ofitti waaman.
Phaawulos hanxaxii qabaa tokko hammaaree ibiddatti naqnaan, bofni hadhaa qabu tokko qoraanicha keessaa ho'a ibiddaa utuu baqatuu, harka Phaawulos ciniine.
Namoonni biyyasii immoo boficha harka Phaawulositti rarra'u yommuu argan, "Namichi kun nama gumaa ta'uun isaa hin mamsiisu; galaanaan nyaatamuu yoo oole iyyuu, adabni gumaa isa hin jiraachisu" waliin jedhan.
Phaawulos garuu boficha sana ibiddatti gad hurgufe, homtuus itti hin hammaanne.
Isaan immoo amma iita'a yookiis amma lafa dha'ee du'a jedhanii eegan. Yeroo dheeraa eegaa turaniis waan tokko illee akka irratti hin ta'in arginaan, yaada isaanii geddaranii, "Inni Waaqayyo tokko" jedhan.
Abbaan biyyaa Phophlii'os jedhamu tokko iddoo sanatti dhi'oodhaa lafa qaba ture; inni mana isaatti nu simatee, guyyaa sadii akka firaatti nu keessumsiise.
Gaafas abbaan Phophlii'os dhukkuba dhagna-gubaadhaa fi dhukkuba garaa kaasaatiin dhukkubsatee in ciisa ture. Phaawulos immoo isa bira dhaqee, Waaqayyoon kadhateefii, harka isaa mataa namichaa irra kaa'ee, isa fayyise.
Kun erga ta'ee booddee, namoonni biyya sanaa dhukkubsatan hundinuu in dhufan; Phaawulos immoo isaan in fayyise.
Kana irratti isaan ulfina baay'ee nuuf kennanii, yommuu markabaan adeemuudhaaf kaanes, waan karaadhaaf nu barbaachise nuuf galaasan.

Ji'a sadii booddees markaba Iskindriiyaa, isa ji'a gannaa biyya Malaaxiyaa ba'een kaanee adeemne; markabichi sun bifa ilmaan Zeos isa Waaqayyo tolfamaa mataa isaa irraa qaba ture.
Nuyi mandara Seraakusitti gallee, guyyaa sadiif achi turre.
Achii immoo naannofnee, mandara Reegiyos geenye. Borumtaa qilleensi gara mirgaa qilleensa'uu jalqabnaan, guyyuma lammaffaatti mandara Photiyoli jedhamu iddoo buufata markabaa dhufne;
Mandara sanatti amantoota tokko arganne; isaan torban tokko akka isaan bira teenyuuf nu waaman. Utuma akkas jennuu mandara Roomaatti galle.
Amantoonni mandara Roomaa waa'ee keenya dhaga'anii, kaan hamma gabaa Aphiyositti, kaan immoo hamma iddoo "Tirees Tabeernee" jedhamu tokkootti nu simuudhaaf dhufan; Phaawulos yommuu isaan arge, Waaqayyoon galateeffate, in jajjabaates.
Mandara Roomaa yommuu geenyes, [angafni dhibbaa warra hidhaa harka isaa turan, ajajjuu buufata warra loltuutti dabarse], Phaawulos immoo loltuu isa isa eeguu wajjin mana dugda bitatee akka taa'uuf dhiise.

Guyyaa sadii booddee Phaawulos dura-buutota Yihudoota mandara Roomaa walitti waamsise. Isaan walitti qabamnaan, Phaawulos, "Jarreen obboloota nana, waan tokko illee saba keenya irratti, seera muka abbaa keenyaa irrattis utuun yakka hin hojjetin, hidhameen Yerusaalemii harka warra Roomaatti dabarfamee kenname.
Warri Roomaa immoo na qoranii, yakki du'a anatti farachiisu ana irraa dhibnaan, akkasumatti gad na dhiisuu barbaadan.
Warri Yihudootaa garuu dubbii kanaan waan mormaniif, mootii warra Roomaa dhageessifachuudhaaf nan giddisiifame; kun garuu waan ani ittiin saba koo hadheessu qabaadheef miti.
Sababii kanaaf isin argee, isinii wajjin dudubbachuudhaaf isin waameera; anoo isa namoonni Israa'el abdataniif jedheetan fuuncaa kanaan hidhamee jira" jedhee isaanitti dubbate.
Warri inni itti dubbate sun garuu, "Nuyi biyya Yihudaatii waa'ee keetiif caaffata hin arganne; yookiis obboloota achii keessaa, dhufee waa'ee keetiif waan hamaa kan hime yookiis kan dubbate tokko illee hin jiru.
Haa ta'u iyyuu malee, waan ati yaaddu utuu si irraa dhageenyee in jaallanna turre; warra amantii keenya irraa addaan cabsate kanaan garuu, iddoo halletti akka ittiin Morman in beekna" ittiin jedhan.
Jarri Phaawulosii wajjin dhaaba godhatanii, baay'atanii mana inni taa'u dhufan. Phaawulos immoo ganamaa hamma galgalaatti yaada isaa isaanitti mul'isee, waa'ee mootummaa Waaqayyoo isaanitti dhugaa ba'e. Inni macaafa Museetii fi macaafota raajotaa keessa isaan hubachiisuudhaan, waa'ee Yesus tole isaan jechisiisuu yaale.
Isaan keessaa kaan dubbii Phaawulos dubbateen tole jedhan, kaan garuu hin amanne.
Wal dhabanii utuu isaan achii hin ka'in, Phaawulos dubbii tokkicha kana isaanitti dubbate; "Hafuurri qulqulluun afaan Isaayaas raajichaan abboota keessanitti,
'Gara saba kanaa dhaqi jedhiinis, dhaga'uu in dhageessu,

Yaadni garaa saba kanaa hubachuu dadhabeera; gurra isaanii cuqqaalaniiru, ija isaaniis dununfachiisaniiru. Silaa'oo, ija isaaniitiin in argu, gurra isaaniitiinis in dhaga'u turan;yaada garaa isaaniitiin in hubatu, gara koottis in deebi'u turan; ani immoo isaan nan fayyisan ture' yommuu jedhe ba'eessa dubbate.
Egaa fayyisuun Waaqayyoo kun, warra saba isaa hin ta'iniif akka darbe beekaa; isaan immoo in dhaga'u" jedhe.
[Erga inni kana jedhee booddees, warri Yihudootaa waliin morkachaa isa biraa adeeman.]
Akkasitti Phaawulos waggaa lama guutuu mana ofii isaatii dugda bitate keessa taa'ee, warra gara isaa dhufan hundumaa in simata ture.
Ija jabina guutuudhaan, dhowwaa malees mootummaa Waaqayyoo in lallaba, waa'ee Yesus Kristos gooftichaas in barsiisa ture.



Ani Phaawulos hojjetaan Yesus Kristos ergamaa ta'uudhaaf waamamee, wangeela Waaqayyoos lallabuudhaaf addaan kanan baafame kana caafuu koo.
Wangeelli kun isa Waaqayyo duraan dursee karaa raajota isaatii caaffata qulqullaa'aa keessatti abdachiisee dha.
Inni waa'ee ilma isaa isa akka fooniitti sanyii Daawit keessaa dhalatee dubbate.
Akka qulqullummaa isaa isa hafuuraatti immoo, warra du'an keessaa ka'uudhaan Yesus Kristos gooftaan keenya ilma Waaqayyoo ta'uun isaa humnaan beeksifameera.
Ulfina maqaa isaatiif saba lafa irraa hundumaa gara amantiitti, gara abboomamuuttis geessuudhaaf ayyaanni ergamoota ta'uu, isumaan nuuf kennameera.
Isinis immoo warra kan Yesus Kristos ta'uudhaan waamaman sana keessa jirtu.
Ammas isin warra Roomaa jiraattan, warra Waaqayyo jaallatee isaaf akka qulqullooftaniif isin waame hundumaan, "Waaqayyo abbaan keenya, gooftaan keenya Yesus Kristosis ayyaana, nagaas isiniif haa kennu! jedheetan nagaa koo isiniif dhi'eessa.

Duraan dursee, amantiin keessan guutummaa biyya lafaatti waan beekameef sababii hunduma keessaniitiif jedhee, Yesus Kristosiin Waaqayyo koo nan galateeffadha.
Ani wangeela ilma isaatii lallabuudhaan garaa koo guutuudhaan Waaqayyoof nan hojjedha; inni ani hojjedhuuf kunis yeroo hundumaa kadhata koo keessatti akkan isin yaadadhu in beeka.
Waaqayyo, jaalala isaa yoo ta'e, dhufee isin arguuf akka ana dandeessisuuf nan kadhadha.
Ani kennaa hafuuraa isiniin ga'uudhaan akka isin ittiin jabaattaniifan isin arguu yaada.
Caalaadhumatti iyyuu amantii waliitiin; akka jajjabeeffamnu, kana jechuunis isin amantii kootiin, anis amantii keessaniin akka wal jajjabeessinuuf.
Yaa obboloota ko, yeroo baay'ee dhufee isin arguudhaaf akeekuu koo akka beektan nan jaalladha; garuu yeroo hundumaa hamma ammaatti ittifameera. Saba Waaqayyoo warra hin ta'in, warra biraa keessatti akkuman hojjedhe, hojii ija qabu isin gidduuttis hojjechuufan ture.
Ani saba hundumaafuu, warra Giriikotaa fi warra Giriikota hin ta'iniifis, warra beektotaa fi warra wallaalotaafis kanan itti gaafatamu gatiitu ana irra jira;
kaanaaf, ani isin warra Roomaa jiraattanitti immoo Wangeela lallabuudhaaf dhimmamaa dha.

Ani wangeelatti hin yeella'u, inni humna Waaqayyo isa warra amantii qaban hundumaa, duraan dursee warra Yihudootaa akkasumas warra Giriikotaa fayyisuu dha.
Qajeelummaan Waaqayyo namaaf kennu amantii irra in dhaabata gara amantiittis nama in geessa. Kunis wangeela keessatti in mul'ata; akkuma caafamee jiru immoo, "Namni amantiidhaan fuula Waaqayyoo duratti qajeelaa ta'e jireenya dhugaa in jiraata.

Dheekkamsi Waaqayyoo, Waaqayyo malee jiraachuu fi jal'ina namootaa hunduma irratti waaqa irraa in mul'ata, isaanoo jal'ina isaaniitiin dhugaa gad in ukkaamsu.
Waa'ee Waaqayyootiif beekuun kan namaaf danda'amu isaaniifis hubatamaa dha, kanas Waaqayyo ofii isaa isaanitti hubachiiseera.
Bifni isaa ijaan hin argamne; garuu humni isaa inni bara baraa, waaqummaan isaas erga biyyi lafaa uumamee jalqabee waan inni uume irratti qalbifatamee yaadatti argamuu in danda'a; kanaafis waan itti qabatan hin qaban.
Waaqayyoon utuma beekanii, akka Waaqayyootti ulfina hin laanneef, galatas isaaf hin galchine; garuu yaada isaaniitiin waan waa'ee hin baafne duukaa bu'an, sammuun isaanii inni duudaanis in dukkaneeffame.
Ogeessota utuma ofiin jedhanii gowwooman;
ulfina Waaqayyo isa hin duunee, bifa nama isa du'uutti, bifa simbirrootaatti, bifa bineensa miilla afuriitti, bifa warra lafa irra munyuuqaniittis diddiiran.
Kanaafis Waaqayyo kajeellaa garaa isaaniitiin xuraa'ummaatti, walii isaanii gidduuttis dhagna isaanii salphisuutti dabarsee isaan kenne.
Isaan dhugaa waa'ee Waaqayyoo sobatti diddiiraniiru; Waaqayyoon isa hundumaa uume dhiisanii, uumamaaf sagadanii, hojjetaniif. Waaqayyo garuu bara baraan galateeffamaa dha! Ameen.
Sababii kanaaf Waaqayyo kajeellaa nama salphisutti dabarsee isaan kenne; dubartoonni isaaniis karaa ittiin fedha fooniitiif dhiiraa wajjin wal bira ga'an isa uumamaan kennameef dhiisanii, gara isa uumamaan isaaniif hin kennaminitti diddiiratan.
Warri dhiiraas akkasuma karaa ittiin fedha fooniitiif dubartootaa wajjin wal bira ga'an, isa uumamaan kennameef dhiisanii, kajeellaa walii isaaniitiin gubataniiru; warri dhiiraas walii isaanii gadhoomsanii, beekaa karaa irraa jal'isuu isaaniitiif adaba dhagna isaanii akka ta'utti fudhataniiru.
Isaan Waaqayyoon beekuu, dubbii qajeelaatti waan hin lakkaa'iniif, Waaqayyo immoo yaada jal'aadhaa fi, waan namni hin hojjenne hojjechuutti dabarsee isaan kenne.
Isaan jal'ina, hammina, sassata, gadhummaa hundumaan guu-tamanii turan. Kanaanis guutamanii in hinaafu, in ajjeesu, nama in lolu, in gowwoomsu, warra kaaniif isa gadhee in hawwu, dhoksaa namaa in mul'isu;
in hamatu, Waaqayyoon in jibbu, humnaan nama irratti in ka'u, in afuufamu, of in jaju, hamaa lafaa fuudhanii in bixxilu, warra isaaniif hin abboomaman.
Qalbii hin qaban, waan dubbatan hin eegan, jaalala of keessaa hin qaban, oo'as hin qaban.
Akka abboommii Waaqayyootti warra kan akkasii godhaniif duuni akka isaaniif ta'u, in beeku. Haa ta'u iyyuu malee, ofii isaaniitii kan akkasii in godhu; kana gochuu isaanii duwwaas utuu hin ta'in, warra kana godhaniin "Ba'eessa gootan" in jedhu.
Kanaafis ati yaa isa nama biraatti faradduu, waan itti qabattu hin qabdu! Ati inni namatti faraddu, isuma namichi sun hojjete waan hojjettuuf, firdii isatti faraddeen ofitti in faradda.
Nuyi garuu firdiin Waaqayyoo inni warra waan akkasii hojjetan irratti dhufu qajeelaa akka ta'e in beekna.
Ati yaa namana! Warra waan akkasii hojjetanitti faradda, ofii keetii immoo isuma sana yommuu gootu, firdii Waaqayyoo jalaa baqattee kan baatu sitti fakkaataa?
Yookiis baay'ina gaarummaa isaa, obsa isaa, siif danda'uu isaa salphaatti ilaaltaa ree? Gaarummaan Waaqayyoo gara geddarannaa yaada garaatti akka si geessu hin hubattuu ree?
Mata-jabina keetii fi yaada garaa keetii geddarachuu diduu keetiin garuu, guyyaa dheekkamsaatiif guyyaa firdiin Waaqayyoo inni qajeelaan itti mul'atuuf dheekkamsa of irratti walitti in qabda;
Waaqayyo nama hundumaafuu adda addaan akkuma hojii isaatti gatii in kennaaf.
Inni warra obsaan waan gaarii hojjechaa, guddina, ulfina hin darbine, jireenya hin badnes Waaqayyo biraa argachuu barbaadaniif jireenya bara baraa in kennaaf   Namoota warra ofittoo warra dhugaadhaaf abboomamuu didanii, seera Waaqayyoo malee jiraachuudhaaf abboomamanitti garuu in dheekkama, isaan in ifatas.
Dhiphinnii fi gidiraan lubbuu nama hamaa godhu hundumaatti in dhufa; kunis duraan dursee nama Yihudii irratti akkasumas nama Yihudii hin ta'in irratti in dhufa.
Guddinni, ulfinni, nagaanis nama waan gaarii hojjetu hundumaaf in kennama; kunis duraan dursee nama Yihudiitiif akkasumas nama Yihudii hin ta'iniif in kennama.
Waaqayyo nama wal hin caa chisu.
Warri seera utuu hin qabaatin yakkan hundinuu, seerichi utuu hin ilaalamin in dhumu; warri seera qabaatanii yakkan hundinuu, seerichaan isaanitti in faradama.
Warri seera dhaga'an Waaqayyo duratti qajeelota hin ta'an, waan seerichi abboomu warri godhan garuu qajeelota in ta'u.
Yihudoota kan hin ta'in warri seericha hin qabne, uumama isaaniitiin waan seerichi isaan irraa barbaadu yeroo hojjetan, yoo seericha hin qaban ta'e iyyuu isaan ofuma isaanii keessaa seera qabu.
Isaan, hojiin seerichi abboomu garaa isaanii keessatti akka caafamee jiru in argisiisu; dhageettiin garaa isaanii akkasumas yaadni garaa garaa takka takka isaan hadheessan, takka takka immoo isaaniif falman, waa'ee kanaaf dhugaa ba'uu isaanii ti.
Akka wangeela ani barsiisuutti, guyyaa Waaqayyo harka Yesus Kristosiin dhoksaa namootaa bakkee baasee faradutti, wanti kun in beekama.

Ati garuu "Ani Yihudii dha ofiin jetta, seerri anaaf jira jettee in amanatta, "Waaqayyo dhuunfaa kooti" jettee of in jajja.
Jaalala Waaqayyoo beekta; seerichaan barsiifamtee, isa ta'uu fi isa hin taane gargar baaftee in himta.
Jaamotaaf karaa argisiisaa, warra dukkana keessa jiraniif ibsaa akka taate of amanatta.
Seericha keessattis beekumsaa fi dhugaa isa bifa macaafaatti qophaa'e waan argatteef, gowwoota in gorsita, wallaalotas in barsiifta.
Yoo akkas ta'e immoo, ati warra kan biraa kan barsiiftu, ofii kee immoo hin barsiiftuu? "Hin hatin!" jettee utuma lallabduu, ofii keetii immoo in hatta mitii?
"Hin ejjin!" in jetta, ati immoo in ejjita mitii? Ati waaqayyolii tolfaman in ciiggaata, galma isaanii immoo in saammatta mitii?
Seera Waaqayyoo qabaachuu keetiin of in jajja, seericha cabsuu keetiin immoo maqaa Waaqayyoo in salphifta mitii?
Akkuma caafamee jiru, "Sababii keessaniif maqaan Waaqayyoo warra saba Waaqayyoo hin ta'in gidduutti in arrabsama" in jedha.
Waan seerichi abboomu hundumaa yoo goote, dhagna-qabaan siif waa'ee in baasa; seericha irra yoo daddarbite garuu, dhagna qabachuun kee akka waan dhagna hin qabatin hafteetti in lakkaa'ama.
Namni dhagna hin qabatin immoo waan seerichi gaafatu yoo eege, dhagna hin qabatin hafuun isaa akka dhagna qabaatti hin lakkaa'amuufii ree?
Egaa namni akka uumametti utuu dhagna hin qabatin hafee waan seerichi abboomu raawwatu, sitti in farada, ati seericha caafame utuu qabduu, utuma dhagna qabattuus seericha irra in daddarbita.
Namni bifa isa bakkeetti mul'atuun Yihudii waan ta'eef, Yihudii dhugaa hin ta'u; dhagna-qabaan fooniis dhagna-qabaa dhugaa hin ta'u.
Namni keessa namummaa isaatii isa bakkeetti hin mul'anneen Yihudii ta'e garuu,Yihudii dhugaa dha; dhagna-qabaan yaada garaa namaas dhagna-qabaa isa dhugaa dha; kunis hojii hafuura Waaqayyoo ti malee, hojii seericha isa caafamee miti. Namni akkasii kun Waaqayyo biratti malee, namoota biratti hin jajamu.


Egaa Yihudiin caalmaa maalii qaba ree? Yookiis bu'aan dhagna-qabaa maali ree?
Karaa kam iyyyu bu'aa baay'ee qaba, bu'aa kana keessaa inni caalu, sagaleen abdii Waaqayyoo Yihudootatti hadaraa kennamuu isaa ti.
Isaan, keessaa kaan yoo hin amanamne ta'an immoo attam ta'a ree? Amanamuu dhabuun isaanii immoo, amanamummaa Waaqayyoo oolchaa ree?
Kun raawwatee ta'uu hin danda'u; namni eenyu illee sobaa yoo ta'e iyyuu akkuma caaffanni qulqullaa'an, "Ati dubbii kee hundumaan dhugaa akka argatuutti, yeroo si hadheessanittis akka irra aantutti" jedhu, Waaqayyo dhuga-qabeessa.
Garuu jal'inni keenya qajeelina Waaqayyoo mul'isuudhaaf hojjeta yoo ta'e, nuyi maal jenna ree? Waaqayyo yeroo nutti dheekkamu jal'ina hin hojjetuu ree? Kanas akka yaada namaattan dubbadha.
Kun raawwatee ta'uu hin danda'u! Silaa immoo Waaqayyo attamitti biyya lafaatti farada ree?
Garuu soba kootiin dhugaan Waaqayyoo caalaa mul'atee, ulfina kennisiisaaf yoo ta'e, maaliif ammuma iyyuu akka cubbamaatti yakki anatti muramaa jira ree?
Yoos immoo gaariin akka dhufuuf hamaa in hojjenna hin jennuu ree? Kaan akkas jechuu isaa ti jedhanii maqaa koo balleessaniiru, isaan akkasiitti yakka muruun garuu qajeelaadha.

Egaa nuyi warri Yihudootaa caalmaa qabna moo ree? Waawuu, karaa, tokko illee hin qabnu; anoo kanumaan dura Yihudoonni, Yihudoota warri hin ta'in hundinuus humna cubbuu jala akka jiran mul'iseera.
Caaffanni qulqullaa'aan, "Namni qajeelaan hin jiru,  lakkii, tokko illee hin jiruu.
Namni tokko iyyuu hin hubatu,  namni tokko illees Waaqayyoon hin barbaadu;
namoonni hundinuu karaa Waaqayyoo irraa goraniiru,  ergaan-takkaa warra dhimma hin baafne ta'aniiru;  namni gaarii hojjetus, tokko illee hin jiru,
afaan, isaaniitiin gara awwaala banamaatti nama geessu,  arraba isaaniitiin in gowwoomsu;  hadhaan mar'ataa hidhii isaanii jala jira.
Afaan isaanii abaarsaa fi dubbii hadhaa'aadhaan guutuu dha;
miilli isaanii dhiiga dhangalaasuutti ariifataadha,
karaa isaan irra darban irra diiguu fi gadadchuutu jira;
isaan karaa, nagaa immoo hin beekan;
Waaqayyoon sodaachuun yaada isaanii keessa hin jiru" jedha.
Ammas seerri waanuma jedhu, warra seera jala jiranitti akka dubbatu nuyi in beekna; kanas nama hundumaa afaan qabachiisuudhaaf, guutummaa biyya lafaas firdii Waaqayyoo jala galchuudhaaf in dubbata.
Egaa nama kan ta'e tokko illee wanta seerri nama irraa barbaadu gochuudhaan Waaqayyo duratti qajeelaa hin ta'u. Seerri cubbuun maal akka ta'e nama hubachiisa.
Amma garuu karaa seerichaa utuu hin ta'in karaan namni ittiin qajeelaa ta'u Waaqayyo biraa mul'ateera; seerrii fi raajonni karaa kanaaf dhugaa ba'aniiru.
Namni Yesus Kristositti amanuudhaan fuula Waaqayyoo duratti qajeelaa in ta'a; kana irrattis warra amanan hundumaaf garaa garummaan hin jiru.
Hundinuu yakkaniiru, ulfinni Waaqayyoos isaanitti hir'ateera.
Isaanumti immoo ayyaana Waaqayyoo isa karaa furii Yesus Kristos tola isaaniif kennameen, qajeelota in ta'u.
Inni dhiiga isaa dhangalaasee du'uudhaan warra isatti amananiif mi'a araaraa haa ta'uuf, Waaqayyo isa dhaabe. Waaqayyo ofii isaa qajeelaa akka ta'e mul'isuudhaaf kana godhe; obsa isaatiinis cubbuu namoonni kanaan dura hojjetan irra darbeeraaf.
Bara sanaattis Waaqayyo qajeelummaa isaa argisiisuuf inni ofii isaa qajeelaa ta'uu isaa, nama Yesusitti amanus qajeelaa gochuu isaa mul'iseera.
Egaa maaliin of jajna ree? Waan ittiin of jajnu tokko illee hin qabnu, seera maaliitiin dhabna? Akka abboommii seeraatti hojjechuudhaanii? Waawuu, akka abboommii amantiitti jiraachuudhaan malee.
Namni waan seerri abboomu hojjechuudhaan utuu hin ta'in, amanuu duwwaadhaan Waaqayyo duratti qajeelaa akka ta'u cimsinee in barsiifna.
Waaqayyo keenya Waaqayyo warra Yihudootaa duwwaa dha moo? Saba warra Yihudoota hin ta'iniifis Waaqayyo mitii ree? Eyyee, inni saba warra Yihudoota hin ta'iniif immoo Waaqayyoo dha.
Waaqayyo tokkicha erga ta'ee, saba Yihudootaa warra dhagna qabatan amantii isaaniitiin, saba warra kaan warra dhagna hin qabatinis amantiidhuma isaaniitiin qajeelota isaan in godhata.
Egaa immoo amantii kanaan seera diigna jechuu dha moo ree? Waawuu, kun raawwatee ta'uu hin danda'u, jabeessinee dhaabna malee.
Kana irratti waa'ee Abrahaam abbaa sanyii keenyaa maal jenna ree? Waaqayyo duratti maal argate?
Abrahaam waan hojjeteen qajeelummaan utuu lakkaa'ameeraaf ta'ee, Waaqayyo duratti yoo ta'uu dhaabaate iyyuu, kan ittiin of jaju in qabaata ture.
Caaffanni qulqullaa'aan waa'ee isaa maal jedharee? "Abrahaam Waaqayyoon amanate, kunis qajeelummaatti lakkaa'ameef" jedha.
Beenyaan nama hojjeteef baafamu, gatii argachuun isaaf ta'utti lakkaa'ama malee, akka kennaa tolaatti hin lakkaa' amu.
Namni akka seerri abboomutti hin hojjenne garuu Waaqayyo irraa fagaachuu isaa beekee, Waaqayyo isa qajeelaa nama godhutti yoo amane, amantiin isaa qajeelummaatti in lakkaa'amaaf.
Namni, waan seerichi abboomu utuma hin hojjetin Waaqayyo qajeelummaa lakkaa'uuf, gammachuu akka qabu Daawit dubbateera,
"Warri seera irra daddarbuun isaanii dhiifameef,warri cubbuun isaanii akka deebi'ee hin argamne  godhameef haa gammadan!
Namni gooftichi cubbuu isaa itti hin lakkoofne haa gammadu" jedhe.
Nuyi, "Amantiin Abrahaamiif qajeelummaatti lakkaa'ame" jenna'o, gammachuun kun warruma dhagna-qabatan duwwaadhaaf moo yookiis warra dhagna hin qabatiniifis in ta'a ree?
Egaa attamitti lakkaa'ameef? Erga inni dhagna qabatee moo yookiis utuu inni dhagna hin qabatin? Erga inni dhagna-qabate miti, utuu inni dhagna hin qabatin lakkaa'ameef malee.
Abrahaam utuu dhagna hin qabatin qajeelummaa amantiidhaan argatee, isa argate kana cimsuudhaafis dhagna-qabaa akka milikkitaatti fudhate; karaa kanaan warra utuu dhagna hin qabatin amanan hundumaaf qajeelummaan akka lakkaa'amuuf abbaa isaanii ta'e.
Inni warra dhagna qabataniifis abbaa ta'eera, isaan keessaa iyyuu warra dhagna-qabaa duwwaa utuu hin ta'in, warra karaa amantii isa abbaan keenya Abrahaam utuu dhagna hin qabatin irra adeeme irra faana isaa duukaa bu'aniifis abbaa ta'e.
Abdiin Abrahaamiif yookiis sanyii isaatiif kenname, biyya lafaa akka dhaaluuf; kunis Abrahaam seera waan eegeef utuu hin ta'in, amantiidhaan qajeelummaa waan argateef isaaf kenname.
Namoonni seericha eeguudhaan dhaala sana argatu yoo ta'e, amantiin namaa akkasumaan, abdiin Waaqayyoos gatii malee in hafa.
Seerri dheekkamsa Waaqayyoo in fida, garuu utuu seerri hin jiru ta'ee, seera irra darbuunis hin jiru ture.
Kanaafis abdichi ayyaana irraa kan ka' e, sanyii isaa hundumaafis kan eegamu akka ta'uuf amantii irra in dhaahate. Kunis warra seera eeguutti qabaman duwwaaf utuu hin ta'in, warra akka Abrahaam amananiifis immoo in eegama; Abrahaam abbaa hunduma keenyaa ti.
Abdiin kun fuula Waaqayyoo dura jira, "Saba baay'eedhaaf abbaa akka taatuuf ani si dhaabeera" kan jedhu caafameera. Abrahaam immoo Waaqayyo isa warra du'an jiraachisu, isa waan hin jirre akka jiraatu godhutti amaneera.
Abrahaam akka yaada namaatti waan hin abdachiifne in abdate; "Sanyiin kee akkas in baay'ata" akkuma jedhames abbaa saba baay'ee akka ta'u amane.
Inni, dhagni isaa akka du'e, nama waggaa dhibba guutuu ga'e ta'uu isaa, gadameessi Saaraas akka waan du'ee ta'uu isaa heduudhaan amantiitti hin laafne.
Inni amantiitti jabaatee Waaqayyoof hooqubaa dhi'eesse malee, amanuu dhabuudhaan abdii Waaqayyo kenneef hin dhabne.
Waaqayyo waan abdachiise gochuudhaaf immoo akka danda'u inni guutummaatti hubateera.
Kanaaf iyyuu, "Qajeelummaatti isaaf lakkaa'ame" jedhame.
Inni "Isaaf lakkaa'ame" jedhu Abrahaam duwwaadhaaf caafame miti.
Nuyi warra amannuufis immoo akka lakkaa'amu caafameera, nuyis Waaqayyo isa gooftaa keenya Yesusin warra du'an keessaa kaasetti in amanna.
Yesus irra-daddarbaa keenyaaf du'atti dabarfamee kenname; qajeelummaa akka argannuufis du'aa kaafame.
Kanaafis amantiidhaan qajeelota erga taanee, gooftaa keenya Yesus Kristosiin Waaqayyo biratti nagaa qabna.
Karaa isaa ayyaana isa amma miyeeffachaa jirru kanatti amantiidhaan dhi'aachuu arganneerra; abdii ulfina Waaqayyoo irraa hirmaachuu keenyaas gammachuudhaan in himanna.
Kana malees immoo gidiraan obsa akka fidu beeknee, gidiraa nutti dhufes gammachuudhaan in himanna.
Obsi qoramanii ba'uu fida, qoramanii ba'uunis abdii fida.
Sababii Waaqayyo, jaalala isaa isa karaa hafuura qulqulluu nuuf kenname, garaa keenya keessatti dhangalaaseef, abdiin immoo nu hin yeellaasisu.
Nuyi amma illee of-dadhaboo taanee utuu jirruu yeroon yaadame yommuu ga'etti Kristos warra akkuma keenya Waaqayyo irraa fagaatan hundumaaf du'e.
Tarii namni, nama waan gaarii godhe tokkoof du'uuf fedha qaba ta'a malee, nama qajeelaadhaaf waan du'uuf hin fakkaatu.
Waaqayyo garuu, utuma nuyi cubbamoota taanee jirruu, Kristos nuuf du'uu isaatiin hammam akka nu jaallate in argisiisa.
Kanaafis amma nuyi dhiiga isaa isa dhangala'een qajeelota erga taanee, hammam caalaatti isumaan immoo dheekkamsa Waaqayyoo jalaa ooluuf jirra!
Nuyi amma illee diinota utuma jirruu, du'a ilma isaatiin Waaqayyotti erga araaramnee, amma immoo nuyi warri isatti araaramne jireenya isaatiin hammam caalaatti ooluuf jirra!
Kana duwwaas miti, gooftaa keenya Yesus Kristosiin amma araara waan qabnuufis Waaqayyotti gammaduu keenya in himanna malee.
Egaa cubbuun karaa nama tokkoo biyya lafaatti akkuma dhufe, duunis karaa cubbuu akka gale, akkasumas namoonni hundinuu waan yakkaniif duuni sanyii namaa hundumaa wal ga'e.
Utuma seerichi hin kennamin iyyuu cubbuun biyya lafaa irra jira ture; garuu lafa seerri hin jirretti cubbuun hin lakkaa'amu.
Haa ta'u iyyuu malee, bara Addaamii jalqabee hamma bara Museetti duuni nama hundumaa irratti mo'e; warruma sanyii irra-daddarbaa Addaamiin hin yakkin irratti iyyuu mo'eera, Addaam fakkeenya isa dhufuuf jedhu sanaa ture'o.
Kennaan Waaqayyo tola kenne garuu, akka irra-daddarbaa sanaa miti. Namoonni baay'een irra-daddarbaa nama tokkootiin yoo du'an, ayyaanni Waaqayyoo fi kennaan tolaa inni isa irra guddaa caalu immoo Yesus Kristos namicha tokkicha sanaan namoota baay'eedhaaf in argama.
Wanti kennaan Waaqayyoo inni tolaa kun fidu immoo, akka isa cubbuun nama tokkoo fide sana miti. Irra-daddarbaa namicha tokkicha sanaa irratti firdiitu kenname; firdichis yakka kan muru ture. Irra-daddarbaa namoota baay'ee irratti garuu kennaa tolaatu kenname kennaan sunis qajeelummaatti kan geessu ture.
Irra-daddarbaa nama tokkootiin, sababii nama tokkicha sanaaf duuni erga mo'ee, warri qajeelummaa argatan immoo Yesus Kristos namicha tokkicha sanaan hammam guddaa caalchisanii jireenyatti haa mo'an ree! Isaan ayyaana Waaqayyoo fi kennaa tolaa hamma isaan irraa hafutti fudhataniiru.
Egaa akkuma irra daddarbuun nama tokkichaa nama hundumaatti yakka mursiise, qajeelchuun nama tokkoo immoo namoota hundumaa firdii qajeelummaa argachiisee in jiraachisa.
Akkuma abboomamuu diduu nama tokkootiin baay'een cubbamoota ta'an, abboomamuu nama tokkootiin immoo akkasuma baay'een qajeelota in ta'u.
Seerri irra-daddarbaa baay'isuudhaaf gidduu lixe; garuu lafa irra-daddarbuun baay'atetti immoo ayyaanni Waaqayyoo caalaatti baay'ate.
Akkuma cubbuun karaa du'aa mo'e, ayyaannis karaa gooftaa keenyaa Yesus Kristos gara jireenya bara baraatti nu geessuudhaaf qajeelummaadhaan in mo'a.
Egaa ayyaanni Waaqayyoo akka baay'atuuf, cubbuutti jiraachuu itti fufna jennaa ree?
Kun matumaa hin ta'u! Nuyi warri cubbuu jalaa duune, si'achi attamitti cubbuu jala jiraanna ree?
Yookiis nuyi warri Kristos Yesusitti dabalamuudhaaf cuuphamne, du'a isaattis isatti dabalamuudhaaf akka cuuphamne in wallaaltanii ree?
Nuyi cuuphamuudhaan du'a isaatti isatti dabalamnee isaa wajjin awwaalamneerra; Kristos humna abbaa isa ulfina-qabeessaan warra du'an keessaa akkuma kaafame, nus immoo jireenya haaraatti in jiraanna.
Akkuma du'a isaatti isaa wajjin walitti dabalamne, akkasuma du'aa ka'uu isaattis isaa wajjin walitti in dabalamna.
Nuyi deebinee garba cubbuu akka hin taanetti, dhagni inni cubbuu hojjetu akka badduu baafamuuf, namummaan keenya inni moofaan isaa wajjin akka fannifame in beekna.
Namni yommuu du'u humna cubbuu jalaa in ba'a.
Kristosii wajjin yoo duune garuu, Kristosii wajjin immoo akka jiraannu in amanna.
Kristos warra du'an keessaa erga kaafamee, deebi'ee akka hin duune, duunis si'achi isa irratti gooftummaa akka hin qabne beekna.
Du'a al tokko, waa'ee cubbuutiif du'e; jireenya isaa ammaa immoo Waaqayyoof in jiraata.
Isinis immoo akkasuma akka warra cubbuu jalaa du'anii, karaa Kristos Yesus Waaqayyoof jiraataniitti of lakkaa'aa!
Ammas cubbuun warra kajeellaa fooniitiif abboomaman akka isin hin godhannetti, dhagna keessan isa du'e keessatti isa hin moosisinaa!
Bu'aa dhagna keessanii mi'a jal'inaa gochuudhaaf harka cubbuu jala hin galchinaa! Garuu akka namoota warra du'a keessaa ba'anii jireenya argataniitti, Waaqayyoof of kennitanii, bu'aa dhagna keessanii mi'a qajeelinaa gochuudhaaf harka Waaqayyoo jala galchaa!
Isin seera jalatti qabamtanii kan jiraattan utuu hin ta'in, ayyaana Waaqayyoo jala waan jiraattaniif cubbuun isin irratti gooftummaa hin qabaatu.

Egaa seera jalatti qabamnee kan jiraannu utuu hin ta'in, ayyaana Waaqayyoo jala waan jiraannuuf, cubbuu hojjennuu ree? Kun matumaa hin ta'u.
Waan tokko of irratti gooftaa godhattanii harka isaa jala yoo of galchitan, isin wanta sanaaf garba akka taatan hin beektanii ree? Cubbuudhaaf yoo abboomamtan du'aaf, Waaqayyoof yoo abboomamtan qajeelinaaf in bultu.
Waaqayyoon galanni haa ga'u! Isin dur garboota cubbuu turtan; amma garuu qomoo barsiisa keenyaa isa itti kennamtan sanaaf garaa guutuudhaan abboomamtaniittu.
Cubbuu jalaa luba baatanii, hojjetaa qajeelinaa taataniittu.
Sababii dadhabbii keessaniif jedhee akka isin hubattanitti nan dubbadha; akkuma kanaan dura gad-dhiisatti jiraachuudhaaf bu'aa dhagna keessanii xuraa'ummaadhaa fi seera Malee jiraachuu jala galchitanitti, amma immoo qulqullummaatti jiraachuudhaaf bu'aa dhagna keessanii qajeelina jala galchaa!
Garboota cubbuu yommuu turtan, qajeelinaa fi abboomamuu jalaa baatanii turtan.
Egaa hojiin keessan yeroo sanaa ija attamii kenne ree? Ija inni kenne sanatti amma yeella'aa jirtu; wanti kun hundinuu gara dhumaatti du'atti in geessa.
Amma garuu cubbuu jalaa luba baatanii hojjetoota Waaqayyoo taataniittu, kunis qulqullummaadhaaf ija isiniif godhata, gara dhumaattis jireenya bara baraatti in geessa.
Beenyaan nama cubbuu hojjetuu du'a; kennaan Waaqayyoo inni Kristos Yesus gooftaa keenyaa wajjin tola kennamu garuu jireenya bara baraa ti.

Obboloota ko, isin warra seera hubattanitti nan dubbadha; seerri hamma namni jiru duwwaatti nama irratti gooftummaa akka qabu hin beektanii ree?
Fakkeenyaaf dubartiin heerumte tokko, hamma abbaan manaa ishee jiraatu duwwaatti seeraan itti hidhamtee jirti; abbaan manaa ishee yoo du'e garuu, seera isa ittiin abbaa-manaa ishee sanatti hidhamteettii hiikamuu ishee ti.
Egaa akka kanatti abbaan manaa ishee utuma jiruu, dhiira kan biraa wajjin yoo jiraatte, ejjituu jedhamti; abbaan manaa ishee yoo du'e garuu isheen seera sanattii hiikamteetti, dhiira kan biraatti yoo heerumtes ejjituu hin jedhamtu.
Akkasuma yaa obboloota ko, isin warri bu'aa dhagna Kristos taatanii duutanii turtan, seera isa itti hidhamtanii turtan jalaa hiikamtaniittu! Kanaaf kan nama biraa, kana jechuunis kan isa warra du'an keessaa kaafamee in taatu; kanaan hundumti keenya Waaqayyoof ija in godhanna.
Yeroo nuyi akka fooniitti jiraachaa turre, hawwiin foonii inni cubbuudhaan guute seerichaan toosifamee, du'aaf akka nuyi ija godhannuuf, bu'aa dhagna keenyaa keessaa in hojjeta ture.
Amma garuu seera isa moofaa dur caafame jalatti utuu hin ta'in, jireenya hafuuraa isa haaraa keessatti akka hojjennuuf, isa nu hidhate jalaa duunee, seerattiis hiikamneerra.

Egaa immoo seerri ofuma isaatii cubbuu dha jenna moo ree? Kun matumaa hin ta'u. Haa ta'u iyyuu malee, utuu seerri hin jiraannee ani cubbuu hin beekun ture; utuu seerri "Waan namaa hin hawwin!" hin jenne ta'ee, hawwuun maal akka ta'e hin beekun ture.
Cubbuun garuu abboommiidhaan qabatee hawwii garaa garaa hundumaa na keessaa dammaqse; iddoo seerri hin jirretti cubbuun du'aa dha.
Iddoo seerri hin jirretti ani jiraachaan ture; yeroo abboommichi dhufetti garuu cubbuun in bayyaannate.
Yommus ani nan du'e; abboommichi inni gara jireenyaatti geessuuf ture, gara du'aatti kan na geessu ta'uun isaa argameera.
Cubbuun abboommichaan qabatee, na gowwoomsee, isumaanis na ajjeese.
Seerichi illee ofii isaatii qulqulluu dha, abboommichis qulqulluu, qajeelaa, gaarii dhas.
Yoos immoo waanuma gaariitu du'a anatti fide jechuudhaa ree? Kun matumaa hin ta'u. Cubbuun cubbuu ta'uun isaa, karaa abboommichaas cubbuun hamma malee hammaachuun isaa akka mul'atuuf cubbuudhumti waan gaariidhaan du'a natti fide.

Seerichi seera hafuuraa akka ta'e, nuyi in beekna, ani garuu nama foonii isa cubbuu jalatti gurguramee dha.
Waanan dhimma baasu hin hubadhu; ani waanan jibbun hojjedha malee, waanan jaalladhu hin hojjedhu.
Waanan hin jaallanne nan hojjedha ergan ta'ee immoo, seerri gaarii ta'uu isaatti walii galuu koo ti.
Waanan hin jaallanne kanas cubbuu isa na keessa jirutu na hojjechiisa malee, anatu hojjeta miti.
Waan gaariin tokko illee ana keessa, yookiis namummaa koo isa foonii keessa akka hin jirre ani beeka; ani waan gaarii gochuu utuman jaalladhuu hojjechuu hin danda'u.
Waan gaarii isa ani jaalladhu hin godhu; waan hamaa isa ani hin jaallanne garuu nan hojjedha.
Ammas waanan hin jaallanne yoon godhe, egaa si'achi cubbuu isa na keessa jirutu na hojjechiisa malee, anatu isa hojjeta miti.     Egaa ana isa waan gaarii hojjechuu barbaadutti, wanti hamaan harka kootti dhufuun seera ta'uu isaa nan arga.
Ani keessa namummaa kootiitiin seera Waaqayyootti nan gammada.
Seerri kan biraa immoo bu'aa dhagna kootii keessaa, seera isa yaadni garaa kootii fudhatee wajjin utuu wal loluu nan arga; lola kanaanis seera cubbuu, isa bu'aa dhagna kootii keessatti hojjechaa jiru jalatti na boojisiisa.
Ana nama gadadamaa, foon isa gara du'aatti na geessu kana harkaa eenyutu na baasa?
Karaa gooftaa keenyaa Yesus Kristos Waaqayyoof galanni haa ta'u! Akka kanatti, ani ofii kootii yaada garaa kootiin, seera Waaqayyoof nan hojjedha; namummaa koo isa fooniitiin garuu seera cubbuuf nan hojjedha.

Egaa amma firdiin, warra Kristos Yesusitti qabamanii jiraatanitti faradamu tokko illee hin jiru.
Seerri hafuuraa inni karaa Kristos Yesus nama jiraachisu, seera cubbuu isa du'atti nama geessu jalaa si baaseera.
Sababii nama fooniitiif seerri hojii isaa hojjechuu dadhabe, Waaqayyo ilma ofii isaatii ergee, cubbuu isa nama foonii keessaatti farade; ilmi isaa kun foon isa namni cubbamaan uffatu uffatee, cubbuu balleessuu dhufe.
Wanti seerri nu irraa gaafatu, nuyi warra akka fedha hafuuraatti malee fedha fooniitti hin jiraanne keessatti, akka raawwatamuuf Waaqayyo kana godhe.
Warri akka fedha fooniitti jiraatan, yaada isaanii fedha foonii irra dhaabaniiru; warri akka fedha hafuuraatti jiraatan garuu, waa'ee waan hafuuraa in yaadu.
Yaada ofii fedha fooniitti hidhuun du'a in fida; yaada ofii fedha hafuuraatti hidhuun garuu, jireenya, nagaas in fida.
Akka fedha fooniitti yaaduun diina Waaqayyoo nama godha; yaadni akkasii seera Waaqayyootii wajjin walii hin galu; isaaf abboomamuus hin danda'u.
Warri akka fedha fooniitti jiraatan,Waaqayyoon garaa ciibsuu hin danda'an.
Hafuurri Waaqayyoo yoo dhuguma isin keessa jiraate, isin akka fedha hafuuraatti malee akka fedha fooniitti hin jiraattan; namni hafuura Kristos of keessaa hin qabne, kan Kristos miti.
Kristos isin keessa erga jiraatee, dhagni keessan sababii cubbuutiif du'aa yoo ta'e iyyuu, sababii qajeelummaa argattaniif hafuurichi jireenya isiniif ta'a.
Hafuurri Waaqayyoo inni Yesusin warra du'an keessaa kaase, isin keessa yoo jiraate, inni Kristosin warra du'an keessaa kaase, hafuura isaa isa isin keessa jiraatuun, dhagna keessan isa du'us immoo in jiraachisa.
Egaa obboloota ko, wanti raawwachuun nuuf ta'u yoo jiraate iyyuu, akka fedha fooniitti jiraachuudhaaf isaaf abboomamuun nuuf hin ta'u.
Akka fedha fooniitti yoo jiraattan du'uun keessan beekamaa dha, hafuuraan hojii namummaa keessan isa foonii yoo ajjeeftan garuu in jiraattu.
Warri hafuura Waaqayyootiin geggeeffaman hundinuu ilmaan Waaqayyoo ti.
Hafuurichi isin fudhattan hafuura ilmummaatti guddifamuu ti malee, hafuura garbummaa isa sodaa jalatti isin deebisu miti; hafuura kanaanis, "Abbaa keenya" jennee Waaqayyoon in waammanna.
Hafuurri Waaqayyoo hafuura keenyaa wajjin walii galee, ijoollee Waaqayyoo ta'uu keenya dhugaa in ba'a.
Nuyi ijoollee Waaqayyoo erga taanee, warra waan hundumaa argatan in taana; waan kana hundumaas Waaqayyo biraa in arganna; Kristosii wajjin erga dhiphannee, isaa wajjin immoo ulfaachuudhaaf, waan Kristos argatu hundumaas isaa wajjin in arganna.
Dhiphinni keenya si'anaa kun, ulfina isa nuuf mul'ifamuuf jiruu wajjin wal bukkee qabamee, ilaalamuu akka hin dandeenyetti nan lakkaa'a.
Uumamni hundinuu, mul'achuu ijoollee Waaqayyoo dhimmanii eeggachaa jiru.
Uumamni wanta gatii hin qabne akka ta'u godhameera; inni illee ofii isaatii akkas ta'uu hin barbaanne, garuu isuma isa uumetu akkas isa godhe; haa ta'u iyyuu malee, akkas ta'uun isaa abdii qaba ture.
Uumamni, garbummaa isa wanta badu isa godhe jalaa luba in ba'a; luba ba'uun kun gara birmadummaa ijoollee Waaqayyoo warra ulfina qabaniitti in geessa.
Uumamni hundinuu hamma ammaatti akka aaduu fi akka ciniinsifatu in beekna.
Uumama sana duwwaatu aada miti; nuyi warri hafuura Waaqayyoo akka qabdiitti arganne iyyuu, ilmummaatti guddifamuu, namummaan keenya inni fooniis furamuu, dhimminee yeroo eeggannutti garaa keenyatti in aadna.
Nuyi abdiidhaan fayyine; abdiin ijaan argamu immoo abdii miti; namni waan ijaan argu in abdataa ree?
Wanta ijaan hin argine yoo abdanne garuu, obsaan in eegganna.
Hafuurichis immoo akkuma kanatti dadhabbii keenyatti nu gargaara; nuyi maal kadhachuun akka nuuf barbaachisu akka ta'utti hin beeknu; hafuurichi garuu aaduu isaatiin karaa namni dubbiidhaan mul'isuu hin dandeenyeen nuuf in kadhata.
Hafuurichi akka jaalala Waaqayyootti warra isaaf qulqullaa'aniif in kadhata; Waaqayyo inni garaa namaa fonqolchu immoo, yaada hafuurichaa in beeka.
Waaqayyo warra isa jaallatan karaa hundumaa gargaaree gara gaariitti isaan in geessa; isaanoo warra akka akeeka isaatiitti waamamanii dha.
Warra duraan dursee beekumsa isaatiin fo'ate, fakkaattii ilma isaa isa obboloota baay'eedhaaf angafa ta'uuf jiru, akka ta'aniif yaadaan isaan qabe.
Warra yaadaan isaan qabe immoo waameera; warra waame immoo qajeelota isaan godheera; warra qajeelota godhe immoo ulfinaan isaan ga'eera.
Kana hundumaa irratti Waaqayyo gara keenya erga ta'ee, eenyutu nu irratti ka'a jenna ree?
Waaqayyo ilma isaa utuu hin mararsiifatin hunduma keenyaaf dabarsee erga kennee, waan hundumaas immoo ilma isaa wajjin tola nuuf hin kennuu ree?
Warra Waaqayyo fo'ate eenyutu hadheessa ree? Erga Waaqayyo akka waan balleessaa hin qabneetti isaan lakkaa'ee, kan hadheessu hin jiru.
Eenyutu itti farada ree? Erga Kristos Yesus du'ee kaafamee immoo gara mirga Waaqayyootti argamee Waaqayyoon nuuf kadhatee, kan itti faradu hin jiru.
Eenyutu jaalala Kiristosittii gargar nu baasa? Gidiraan yookiis muddamni, ari'atamuun, beelli yookiis qullaa ta'uun, sodaachifamuun yookiis billaan gargar nu baasuu danda'aa ree?
"Sababii keetiif namoonni guyyaa guyyaatti nu keessaa in ajjeefamu, akka hoolota qalamuuf jedhaniitti lakkaa'amnee jirra" kan jedhu caafameera.
Waan nu irra ga'e hundumaatti garuu, karaa isa nu jaallatee mo'icha guddaa arganna.
Duuni, jireenyi, ergamoonni waaqa irraa, warri bantii waaqaa keessatti aboo qabu jedhamanii sodaataman, wanti amma jiru, wanti dhufuuf jirus hundinuu, wanti humna argisiisuu danda'us, jaalala Waaqayyoottii gargar akka nu hin baafne ani beeka.
Wanti ol ka'ee jiru, wanti gad fagaatee jirus, uumama keessaa wanti biraas, jaalala Waaqayyoo isa karaa gooftaa keenyaa Kristos Yesus nuuf dhufettii, danda'ee gargar nu hin baasu.
Ani Kristosiin dhugaadhuman dubbadha; ani hin sobu, yaadni garaa koos hafuura qulqulluudhaan dhugaa anaaf ba'a.
Wanti ani dubbadhu, wanti yaadni garaa koo dhugaa anaaf ba'us, gadda guddaa akkan qabu, gaddi kunis utuu gargar hin citin garaa koo kan na dhukkubsu akka ta'ee dha.
Isaan in gargaara yoo ta'e, sababii obboloota koo warra foon koo fi dhiiga kootiif jedhee, ofii kootii Kristosittii gargar kutamee utuun abaaramee iyyuu nan jaalladhan ture.
Isaan saba Israa'el; ilmummaan, ulfinni isaa, kakaan yeroo yerootti kakatame, seerri, waaqessuun, abdiin garaa garaas isaaniif kennaman.
Abboonni qomoo kan isaanii ti; akka firooma fooniittis Kristos qomoo isaanii keessaa dhalate. Waaqayyo inni hundumaa gararraa jiru bara baraan haa galateeffamu! Ameen.
Kun garuu dubbiin Waaqayyoo fiixaan ba'uu dadhabe jechuu miti; sanyii Israa'el kan ta'e hundinuu Israa'el dhugaa miti;
sanyii Abrahaam kan ta'e hundinuus ijoollee Abrahaam miti; garuu, "Yisihaqiin sanyiin siif in lakkaa'ama" jedhameera.
Kunis, firooma foonii isa ittiin dhalataniin ijoollee Waaqayyoo ta'u miti, warra abdii Waaqayyootiin dhalatetu sanyii dhugaatti lakkaa'ama malee jechuu dha.
Abdichi, "Yeroo akkasiitti deebi'ee nan dhufa, Saaraanis ilma godhattee na eegdi" kan jedhu ture.
Kana duwwaas miti, Ribqaan ilmaan lakkuu nama tokkoof, innis abaabilii keenya Yisihaqiif in ulfoofte.
Ijoolleen sun utuu hin dhalatin, isaan keessaas tokko illee gaarii yookiis hamaa utuu hin godhin, akeeki fo'annaa Waaqayyoo dhaabataa akka ta'uuf,
akka waamicha isaatiitti malee, akka gochaa namaatti akka hin taane beeksisuudhaaf, "Inni angafni isa quxisuudhaaf in hojjeta" jedhamee haadha isaaniitti himamee ture.
Akkuma caafame, "Ani Yaaqoobin nan jaalladhe, Esaawuu garuu nan jibbe" jedhe.
Egaa karaa Waaqayyoo loogatu jira jenna moo ree? Matumaa kun ta'uu hin danda'u.
Inni Museedhaan, "Namuma ani araara godhuufii barbaaduuf araara nan godhaaf, namuma ani garaa laafuufii barbaaduufis garaa nan laafaaf" jedha.
Kanaafis kun akka araara Waaqayyootti malee, akka jalaala yookiis dhama'a namaatti miti.
Caaffanni qulqullaa'aan Fara'oniin?" Ani maqaan koo lafa hundumaa irratti akka labsamutti, humna koo si irratti argisiisuudhaafan ol si kaase" jedha.
Egaa inni nama barbaaduuf araara in godha, nama barbaadus mata-jabeessa in godha.
Kana irratti ati, "Yoos immoo Waaqayyo attamitti balleessaa nama irraa argata ree? Jaalala isaatiinis eenyutu mormuu danda'a ree?" anaan in jetta.
Garuu nama nana! Kana Waaqayyotti deebisuudhaaf, ati eenyu? Wanti harka namaatiin hojjetame tokko isa hojjeteen, "Maaliif akkasitti na hojjette?" in jedhaanii?
Namni suphee dha'u tokko, suphee kutaa tokko irraa, qodaa mana taa'uuf qodaa lagootti itti hojjetamu dha'uudhaaf aboo qaba mitii ree?
Waaqayyo inni dheekkamsa isaa argisiisuu, humna isaas beeksisuu barbaade, warra akka qodaa dheekkamsaa ta'anii badiisaaf qophaa'an kanaaf; baay'ee obsuu danda'eera yoo ta'e immoo maal ta'inna laata ree?
Akkasumas badhaadhummaa ulfina isaa, namoota akka qodaa araaraa ta'an warra inni duraan dursee ulfinaaf qopheesse irratti, mul'isuudhaaf godheera yoo ta'eo?
Warri qodaatti fakkeeffamnes nuyi; inni warra Yihudoota duwwaa waame utuu hin ta'in, Yihudoota warra hin ta'in keessaas waameera.
Inni macaafa Hose'aa keessatti,  "Warra kan koo hin ta'in, saba koo jedhee, nan waama;biyya hin jaallataminis, Jaallatamtuu koo' jedhee nan waama;
iddoodhuma, 'Isin saba koo miti' jedhamee itti himametti,   'Ilmaan Waaqayyoo jiraataa' jedhamanii in waamamu" jedha.
Isaayaas immoo waa'ee Israa'eliif, "Lakkoobsi ijoollee Israa'el akka cirracha galaana qarqaraa yoo baay'ate iyyuu, isaan keessaa hambaa isaanii duwwaatu oola,
gooftichi dubbii isaa isa sodaachisaa gabaabsee lafa irratti in raawwata" jedhee in labsa.
Akkuma Isaayaas duraan dursee dubbates, "Gooftaan maccaa ijoollee utuu nuuf hin hambifne ta'ee, nuyi akka Sodoom taanee, Gomoraas fakkaannee turre" jedhe.
Egaa amma maal jennu ree? Saba Waaqayyoo warri hin ta'in, qajeelummaa argachuudhaafis warri hin dhama'in, qajeelummaa argataniiru, qajeelummaan isaanii immoo amantii keessaa in argama.
Israa'el warri seera qajeelota isaan godhu argachuudhaaf dhama'an garuu, isa bira hin geenye.
Maaliif isa bira hin geenye? Isaan amantii keessaa utuu hin ta'in akka waan inni hojii keessaa argamuutti waan itti dhama'aniif isa bira hin geenye; isaan "Dhagaa gufannaa" sana irratti gufatan.
Akkuma caafame,"Kunoo, ani dhagaa gufannaa kattaa nama kuffisus Xiyoon keessa nan kaa'a, inni isatti amanatu immoo hin yeella'u" jedhe.
Obboloota ko! Yihudoonni akka fayyan garaa koo hundumaan nan hawwa, isaaniifis Waaqayyoon nan kadhadha.
Isaan waaqayyoof akka hinaafan dhugaa nan ba'aaf; haa ta'u iyyuu malee, Waaqayyoof hinaafuun isaanii akka hubannaa dhugaatti miti.
Qajeelummaa isa Waaqayyo kennu wallaalanii, qajeelummaa mataa isaanii dhaabbachuu yaalaniiru; qajeelummaa isa Waaqayyo namaaf kennu jalas of hin galchine.
Kristos nama amanu hundumaa gara qajeelummaatti geessuudhaan seericha iddoodhaan in ga'a.
Museen waa'ee qajeelummaa isa seera keessaa argamuutiif, "Namni wanta seerichi jedhu godhu, ittiin in jiraata" jedhee caafeera.
Qajeelummaan amantii keessaa argamu garuu, "Kristosin gad fiduudhaaf, 'Eenyutu gara waaqaatti ol ba'a?'
Yookiis immoo, Kristosin warra du'an keessaa ol fiduudhaaf, 'Eenyutu qileetti gad bu'a?' jettee garaa keetti hin yaadin!" jedhe.
Egaa maal godhi jedha ree? "Dubbichi sitti dhi'oo dha; afaan kee keessa, garaa kee keessas jira" jedha; dubbichis dubbii amantii isa nuyi lallabnuu dha.
Yesus gooftaa akka ta'e afaan keetiin yoo beeksifte, Waaqayyo du'aa akka isa kaase immoo garaa keetti yoo amante fayyina bara baraa in argatta.
Namni garaa isaatti amanee qajeelaa ta'a, afaan isaatiinis beeksisee in fayya.
Caaffanni qulqullaa'aan, "Namni isatti amanu hundinuu hin yeella'u" in jedha.
Kanattis warra Yihudootaa fi warra Yihudoota hin ta'in gidduu garaa garummaan hin jiru; innoo gooftaa nama hundumaa ti, warra isa waammatan hundumaafis badhaadhummaa isaa irraa in kenna.
Caaffanni qulqullaa'aan, "Namni maqaa gooftaa waammatu hundinuu in oola" in jedha.
Namoonni immoo, nama itti hin amanne attamitti waammatu ree? Attamittis nama waa'ee isaa dhaga'anii hin beeknetti amanu ree? Namni utuu isaanitti hin lallabin, attamitti waa'ee isaa dhaga'u ree?
Namoonni yoo ergaman malee, attamitti lallabu ree? "Warri oduu gaarii fidanii dhufan maal maal nama gammachiisu!" kan jedhu illee caafameera.
Hundumti isaanii garuu wangeela dhaga'anii hin abboomamne; Isaayaas, "Gooftaa, eenyutu waan nu irraa dhaga'e amane ree?" in jedha.
Egaa amantiin dhaga'uu irraa in dhufa, wanti dhaga'uun ta'u immoo dubbii Kristosiin in beekama.
Amma isaan dhuguma waa'ee kanaa hin dhageenyee ree? jedheen gaafadha. Dhaga'uun isaanii mama hin qabu; caaffanni qulqullaa'aan, "Waan isaan afaan isaaniitiin dubbatan lafa hundumaatti ba'e, dubbiin isaaniis lafa namni jiraatu hundumaa ga'e" in jedha.
Yookiis Israa'el hin hubannee ree? jedheen gaafadha. Waaqayyo duraan dursee, "Warra saba koo hin ta'initti akka hinaaftan nan godha, gaabbitaniis saba wallaalaatti akka isin aartan nan godha" jechuu isaa Museen dubbateera.
Akkasumas immoo, "Warra ana hin barbaadinitti argameera, warra ana hin gaafatinittis mul'adheera" jechuu isaa Isaayaas mul'inatti dubbateera.
Israa'el irratti immoo, '''Harka koo guyyaa guutuu gara saba abboomamuu didee, anaan mormuutti bal'iseen jira' jedhee dubbateera" in jedha.
Egaa ani nan gaafadha, Waaqayyo saba isaa gateeraa ree? Matumaa kun ta'uu hin danda'u! Ani ofii kootii nama Israa'el, sanyii Abrahaam gosa Beniyaamin keessaa tokko.
Waaqayyo saba isaa warra duraan dursee beekumsa isaatiin fo'ate hin ganne; waa'ee isa Eliyaas, Waaqayyoon Israa'elitti kadhatee, caaffanni qulqullaa'aan waan jedhu in beektu mitii?
Innoo, "Gooftaa! Isaan raajota kee ajjeesaniiru; iddoowwan aarsaa kees diiganiiru; ana duwwaatu hafe, isaan jireenya koos balleessuu in barbaadu" jedhe.
Deebiin Waaqayyo isaaf kenne immoo maal ture? "Ani namoota Ba'aaliif jilbeenfatanii hin sagadin kuma torba ofii kootiif hambifadheera" kan jedhu ture.
Bara si'anaas immoo akkasuma hambaan warra Waaqayyo ayyaana isaatiin fo'atee jiru.
Fo'amuun isaanii ayyaanaan erga ta'ee immoo, hojii isaaniitiin ta'uu hin danda'u; kanaa achi ayyaanni ayyaana ta'ee jiraachuu hin danda'u!
Egaa maal ta'inna laata ree? Warri Israa'el waan barbaadan argachuu in dadhaban; warri fo'aman argataniiru; warri kaan garuu in hadoodchifaman.
Akkuma caafamee jiru,"Waaqayyo hafuura hadoodchu isaanitti fide,hamma har'aattis ija hin arginee fi gurra hin dhageenye isaaniif kenne".
Daawitis akkasuma,"Maaddiin isaanii furgaasaadhaa fi kiyyoo,  boolla itti qabamanii fi adaba isaanitti haa ta'u;
akka isaan hin arginetti iji isaanii haa dukkanaa'u,  dugdi isaaniis bara isaanii guutuu haa goopha'u" jedha.
Egaa ani nan gaafadha, gufachuun isaanii akka kufanii hafaniif moo ree? Matumaa kun ta'uu hin danda'u; garuu irra daddarbuu isaaniitiin, hinaaffaa garaa warra Israa'el keessaa dammaqsuudhaaf, warra Yihudoota hin ta'iniif fayyinni argame.
Egaa irra daddarbuun isaanii biyya lafaatiif eebba erga badhaasee, hir'inni isaanii saba Yihudoota hin ta'iniif eebba erga badhaasee, warri Israa'el deebi'anii guutummaatti argamuun immoo hammam caalaa eebba haa ta'u laata!
Ammas isin warra saba Waaqayyoo hin ta'inittan dubbadha; ani saba Waaqayyoo warra hin ta'iniif ergamaa akkuman ta'e, ergaa koo kanas ol ol nan qaba.
Kanaan Yihudoota qomoo koo hinaafsisee, isaan keessaa muraasa illee oolcha yoon ta'e nan dhama'a.
Gatamuun isaanii araaramuu biyya lafaa erga ta'ee, fudhatamuun isaanii immoo maal ta'inna laata? Inni warra du'a keessaa ba'aniif jireenya ta'uuf jira.
Bukicha irraa gar tokko budduqfamee Waaqayyoof kan qulqulleeffame yoo ta'e, guutummaan bukichaas kan qulqulleeffame in ta'a; hiddi muka tokkoos Waaqayyoof kan qulqulleeffame yoo ta'e, damoonni mukichaas kan qulqulleeffaman in ta'u.
Garuu damoota sana keessaa kaan irraa cabnaan, ati immoo inni akka damee ejersa diidaa, soora mukichi ejersaa sun qabu irraa hirmaachuudhaaf iddoo damoota cabaniitti itti fayyifamteetta,
damoota sanatti of hin jajin! Yoo of jajje garuu hiddichatu si qabee jira malee, ati hiddicha akka hin qabin yaadadhu!
Ati immoo, "Akka ani iddoo isaaniitti fayyifamuuf damoonni sun irraa caccaban" in jetta ta'a.
Ba'eessa jette; isaan amanti-dhabina isaaniitiif irraa caccaban. Ati garuu amanti-qabeenya keetiin jabaattee in dhaabatta; kanaafis sodaadhaan eeggadhu malee, waan guddaa of hin se'in.
Waaqayyo, damoota warra mukichattii dhalatan hin qusanne erga ta'ee, sis hin qusatu.
Egaa gaarummaa fi humna Waaqayyoo yaadadhu! Warra irraa kufanitti hamaa dha, siif garuu gaarii dha; kunis yoo ati gaarummaa isaatti jabaatte duwwaa dha; kanaa achi atis immoo mukicha irraa in muramta.
Isaan immoo amanti-dhabina isaanii irraa yoo deebi'an, iddoo sanatti in fayyifamu; Waaqayyo deebisee itti isaan fayyisuudhaaf humna qaba.
Ati inni muka ejersa diidaattii dhalattee, isa irraa muramtee, muka ejersa qe'ee isa akka uumamaatti sittii gargar ba'etti, kan fayyifamte erga taatee, hammam caalaatti warri ittii dhalatan kun deebi'anii muka isaaniitti haa fayyifaman ree!
Nutu gargar baasee hubate akka isin hin jenneef, dhoksaa dhugaa kana akka beektan nan barbaada, yaa obboloota ko! Innis immoo, mata-jabinni Israa'el keessaa gar tokkotti dhufe, hamma warri saba Waaqayyoo hin ta'in guutummaatti saba isaatti dabalamanitti malee, isaan irratti hin hafu.
Israa'elis guutummaatti in fayyifama; caaffanni qulqullaa'aan waa'ee isaatiif,"Inni furu Xiyoonii in dhufa, Waaqayyo malee jiraachuus  sanyii Yaaqoob keessaa in baasa";
akkasumas, "Yeroon cubbuu isaanii isaan irraa fuudhu, kakuu koo kana isaaniif nan dhaaba" in jedha.
Wangeela tuffachuu isaaniitiin Yihudoonni sababii keessaniif jedhanii akka diina Waaqayyootti in ilaalamu; fo'amuu isaaniitiin garuu sababii abbootaaf jedhanii Waaqayyo duratti in jaallatamu.
Kennaan Waaqayyoo, waamichi isaas hin geddaramu.
Isin kanaan dura Waaqayyoof abboomamuu diddanii turtan; amma garuu warri Yihudootaa abboomamuu waan didaniif araara Waaqayyoo argattaniittu.
Akkasuma immoo araara isa isin argattaniin, isaanis araara argachuudhaaf amma Waaqayyoof abboomamuu didan.
Waaqayyo sanyii namaa hundumaaf araara kennuuf jedhee, namoota hundumaa abboomamuu diduu jalatti boojisiise.
Badhaadhummaan araara Waaqayyoo hammam guddata!
Ogummaan isaa fi beekumni isaa hammam gad fagaata!  
A kka inni itti murtoo godhu, namni qoree bira hin ga'u!
Karaa isaas namni faanadha'ee hin hubatu!
Caaffata keessatti iyyuu,  "Eenyutu takkaa yaada garaa Waaqayyoo beeka ree? Yookiis eenyutu gorsa kennuufii danda'e ree?
Eenyutu waa isaaf kennee beekaree? Eenyutus waa isa dubbifata ree?"kan jedhu caafameera.
Wanta hundumaa Waaqayyotu uume; wanti hundumtuu isaan in jiraata;wanti hundumtuu isaaf in jiraata; bara baraan isaaf galanni haa ta'u!   Ameen!
Ammas yaa obboloota ko, araara Waaqayyoof jedhaatii namummaan keessan qulqullaa'aadhaa fi Waaqayyo duratti fudhatamaa akka ta'utti, aarsaa jiraatu gootanii akka isa dhi'eessitan isin nan gorsa; akkasittis hafuuraan Waaqayyoof in sagaddu.
Fakkeenya jireenya bara isa darbu kanaa duukaa hin bu'inaa! Jaalalli Waaqayyoo isa kam akka ta'e gargar baasuudhaaf, yaada garaa keessanii haareffachuudhaan of diddiiraa! Jaalalli Waaqayyoo immoo waan gaarii ta'e, waan isa duratti fudhatamaa ta'e, waan akeeka isaa fiixaan baasus hubachuu dha.
Ayyaana isa anaaf kennameen namni waan yaaduun isaaf ta'u caalaatti akka of hin yaadne, tokkon tokkon keessanitti nan hima; garuu adduma addaan akka amantii isaaf kennameetti akka of ilaaluun ta'uufitti, haa yaadu!
Nuyi dhagna tokkotti bu'aa dhagnaa baay'ee qabna; bu'aan dhagnaa hundinuu immoo hojii adda addaa qabu.
Akkasuma nus immoo utuma baay'ee taanee jirruu, Kristositti dhagna tokko; nuyis bu'aa dhagna walii ti.
Akka ayyaana Waaqayyoo isa nuuf kennameetti kennaa garaa garaa qabna; kennaan isaa waan Waaqayyo namatti ibsu dubbachuu yoo ta'e, akka amantichaa wajjin waliif galutti dubbachuu dha.
Kennaan keenya hojiidhaan nama gargaaruu yoo ta'e, hojiidhaan nama gargaaruutti in jabaanna! Barsiisuu yoo ta'e barsiisichatti haa jabaatu!
Kennaan isaa nama gorsuu yoo ta:e, gorsuutti haa jabaatu! Inni namaaf kennu, garaa qulqulluudhaan haa kennu. Inni dura bu'us dhimmee haa geggeessu! Namni namaa oo'us fuula ifaadhaan haa hojjetu!
Nama jaallachuun keessan jaalala dhugaa haa ta'u, waan hamaa jibbaa, wanta gaarii ta'etti qabamaa jiraadhaa!
Jaalala obbolummaatiin ho'isaa wal jaalladhaa; walii keessaniif ulfina kennuudhaaf wal dorgomaa!
Waa dhimma baasuudhaaf hin dhibaa'inaa! Hafuura gubaa qabaadhaa! Gooftichaafis of irraa bu'aa hojjedhaa!
Abdii qabdanitti gammadaa; rakkina obsaa; Waaqayyoon kadhachuuttis cimaa!
Warra Waaqayyoof qulqullaa'an rakkina isaaniitti gargaaruu keessaa qooda qabaadhaa! Keessummoota simachuutti dhimmaa!
Warra isin ari'atan eebbisaa, isaan eebbisaa malee hin abaarinaa!
Warra gammadanii wajjin gammadaa; warra boo'anii wajjinis boo'aa!
Waa'ee walii keessaniif yaada tokko qabaadhaa; isin ol of qabuu hin yaadinaa, warra gad deebi'anii wajjin jiraachuu baraa! Nuyi ogeessota ofiin jettanii, ogummaa keessan of duwwaadhaaf hin godhatinaa!
Namni hamaa yoo isin irratti hojjete, deebiftanii hamaa irratti hin hojjetinaa! Waan fuula nama hundumaa duratti fudhatamaa ta'e yaadatti qabadhaa!
Nama hundumaa wajjin nagaatti jiraachuudhaaf karaa keessan wanta danda'amu hundumaa godhaa!
Michoota ko! Ijaa baasuu dheekkamsa Waaqayyootti dhiisaa malee, ofii keessanii ijaa hin baafatinaa! Caaffata qulqullaa'aa keessatti, Waaqayyo gooftaan, "Ijaa baasuun kan kooti, ani hojii namaa mataa isaa irratti nan deebisa" jedhee dubbateera.
Iddoo tokkotti immoo, "Diinni kee yoo beela'e nyaachisi, yoo dheebotes obaasi! Kana gochuu keetiinis gaabbee akka inni yeella'u in goota" jedhamee caafameera.
Waan gaariidhaan isa hamaa mo'i malee, hamaan si hin mo'in!



Ammas yaa obboloota ko, araara Waaqayyoof jedhaatii namummaan keessan qulqullaa'aadhaa fi Waaqayyo duratti fudhatamaa akka ta'utti, aarsaa jiraatu gootanii akka isa dhi'eessitan isin nan gorsa; akkasittis hafuuraan Waaqayyoof in sagaddu.
Fakkeenya jireenya bara isa darbu kanaa duukaa hin bu'inaa! Jaalalli Waaqayyoo isa kam akka ta'e gargar baasuudhaaf, yaada garaa keessanii haareffachuudhaan of diddiiraa! Jaalalli Waaqayyoo immoo waan gaarii ta'e, waan isa duratti fudhatamaa ta'e, waan akeeka isaa fiixaan baasus hubachuu dha.
Ayyaana isa anaaf kennameen namni waan yaaduun isaaf ta'u caalaatti akka of hin yaadne, tokkon tokkon keessanitti nan hima; garuu adduma addaan akka amantii isaaf kennameetti akka of ilaaluun ta'uufitti, haa yaadu!
Nuyi dhagna tokkotti bu'aa dhagnaa baay'ee qabna; bu'aan dhagnaa hundinuu immoo hojii adda addaa qabu.
Akkasuma nus immoo utuma baay'ee taanee jirruu, Kristositti dhagna tokko; nuyis bu'aa dhagna walii ti.
Akka ayyaana Waaqayyoo isa nuuf kennameetti kennaa garaa garaa qabna; kennaan isaa waan Waaqayyo namatti ibsu dubbachuu yoo ta'e, akka amantichaa wajjin waliif galutti dubbachuu dha.
Kennaan keenya hojiidhaan nama gargaaruu yoo ta'e, hojiidhaan nama gargaaruutti in jabaanna! Barsiisuu yoo ta'e barsiisichatti haa jabaatu!
Kennaan isaa nama gorsuu yoo ta:e, gorsuutti haa jabaatu! Inni namaaf kennu, garaa qulqulluudhaan haa kennu. Inni dura bu'us dhimmee haa geggeessu! Namni namaa oo'us fuula ifaadhaan haa hojjetu!

Nama jaallachuun keessan jaalala dhugaa haa ta'u, waan hamaa jibbaa, wanta gaarii ta'etti qabamaa jiraadhaa!
Jaalala obbolummaatiin ho'isaa wal jaalladhaa; walii keessaniif ulfina kennuudhaaf wal dorgomaa!
Waa dhimma baasuudhaaf hin dhibaa'inaa! Hafuura gubaa qabaadhaa! Gooftichaafis of irraa bu'aa hojjedhaa!
Abdii qabdanitti gammadaa; rakkina obsaa; Waaqayyoon kadhachuuttis cimaa!
Warra Waaqayyoof qulqullaa'an rakkina isaaniitti gargaaruu keessaa qooda qabaadhaa! Keessummoota simachuutti dhimmaa!
Warra isin ari'atan eebbisaa, isaan eebbisaa malee hin abaarinaa!
Warra gammadanii wajjin gammadaa; warra boo'anii wajjinis boo'aa!
Waa'ee walii keessaniif yaada tokko qabaadhaa; isin ol of qabuu hin yaadinaa, warra gad deebi'anii wajjin jiraachuu baraa! Nuyi ogeessota ofiin jettanii, ogummaa keessan of duwwaadhaaf hin godhatinaa!
Namni hamaa yoo isin irratti hojjete, deebiftanii hamaa irratti hin hojjetinaa! Waan fuula nama hundumaa duratti fudhatamaa ta'e yaadatti qabadhaa!
Nama hundumaa wajjin nagaatti jiraachuudhaaf karaa keessan wanta danda'amu hundumaa godhaa!
Michoota ko! Ijaa baasuu dheekkamsa Waaqayyootti dhiisaa malee, ofii keessanii ijaa hin baafatinaa! Caaffata qulqullaa'aa keessatti, Waaqayyo gooftaan, "Ijaa baasuun kan kooti, ani hojii namaa mataa isaa irratti nan deebisa" jedhee dubbateera.
Iddoo tokkotti immoo, "Diinni kee yoo beela'e nyaachisi, yoo dheebotes obaasi! Kana gochuu keetiinis gaabbee akka inni yeella'u in goota" jedhamee caafameera.
Waan gaariidhaan isa hamaa mo'i malee, hamaan si hin mo'in!



Namni hundinuu warra biyya bulchuudhaaf aboo qabaniif haa abboomamu! Fedha Waaqayyoo malee aboo qabachuun hin danda'amu; warra aboo qabatanis Waaqayyotu achi isaan dhaabe.
Kanaaf namni aboo kanaaf abboomamuu didu, waan Waaqayyo dhaabeen in morma; warri kana godhanis firdii of irratti in fidu.
Namoota waan gadhee hojjetan malee namoonni gaarii hojjetan warra biyya seerratan hin sodaatan. Egaa atis aboo isaanii akka hin sodaanne godhachuu in barbaaddaa? Yoos waan gaarii hojjedhu! Akkasitti warra aboo qaban biraa galata in argatta.
Isaan kun waan gaarii hojjechiisuudhaaf Waaqayyo biraa siif kennaman. Ati waan hamaa yoo hojjette garuu, isaan sodaadhu! Isaan nama hamaa hojjetu irratti adaba Waaqayyoo raawwachuudhaaf malee, billaa isa ittiin adabuudhaaf itti kenname sana akkasumaan hin baatan.
Kanaafis, namni adaba Waaqayyoo duwwaaf utuu hin ta'in, yaada garaa isaa ciibsachuuf abboomamuun in ta'a.
Isinis kanaaf gibira baaftu, warri aboo qaban kunis yeroo kana raawwachuudhaaf dhaabatanitti Waaqayyoof hojjechuu isaanii ti.
Egaa hundumaaf waan isaan isin irraa argachuuf malan baasaaf; isa gibirri isaaf ta'uuf gibira, isa qaraxi isaaf ta'uuf qaraxa, isa sodaatamuun isaaf ta'uuf sodaatamuu, isa ulfinni isaaf ta'uuf ulfina kennaaf!

Wal jaallachuu irraa kan hafe gatii wal dubbifattan hin qabaatinaa! Namni nama jaallatu waan seerri isa irraa barbaadu raawwachuu isaa ti.
Abboommonni, "Hin ejjin, hin ajjeesin, hin hatin, waan namaa hin hawwin" jedhan, warri kaanis hundinuu dubbii tokkicha isa, "Nama akka ofii keetiitti jaalladhu!" jedhuun in xumuramu.
Namni nama erga jaallatee, waan hamaa isa irratti hin hojjetu; kanaafis nama jaallachuun seera raawwachuu dha.
Yeroo itti dura amanne caalaas amma guyyaan fayyinaa waan nutti dhi'aateef, yeroon kun yeroo itti hirribaa dammaquun isin irra jiru ta'uu isaa beekaa!
Halkanichi sokkee, guyyichi dhi'aateera, kanaafis kottaa hojii dukkana keessa hojjetamu of irraa fuunee gannee, mi'a lolaa isa ifa keessa ittiin hojjetan in hidhannaa!
Kottaa amala keenya tolfannee akka warra ifa guyyaa keessa deddeebi'aniitti jiraanna malee, albaadhummaatti yookiis machiitti, halalummaatti yookiis gaddhiisatti, nama loluutti yookiis weennootti hin jiraannu.
Gooftaa Yesus Kristosin akka uffata sibiilaatti uffadhaa malee, hawwa namummaa foonii raawwattanii isas gammachiisuudhaaf garaa hin kenninaa!



Nama dubbii amantiitti dadhabaa ta'e ofitti qabaa! Isa ofitti qabuun keessan garuu yaada inni fudhateen, morkachuudhaaf hin ta'in.
Namni waa gargar baasee hubate waan hundumaa nyaachuu akka danda'u in amana; inni gargar baasee hubachuu dadhabe garuu, nyaata biqiltuu garaa garaa in nyaata.
Inni nyaata hundumaa sooratu, isa nyaata hundumaa hin sooranne sana hin ceepha'in; inni nyaata hundumaa hin soorannes isa sooratutti hin faradin! Waaqayyo isas ofitti qabeera.
Ati inni hojjetaa biraatti faraddu, eenyu ati? Inni yoo dhaabates, yoo kufes gooftaa isaatu beeka; haa ta'u iyyuu malee, gooftichi, isa dhaabachiisuu waan danda'uuf inni in dhaabata.
Namni guyyaa tokko guyyoota warra kaan irra caalchifatu jira; inni kaan immoo guyyoota hundumaa wal qixxeetti ilaala. Kana irratti namni adduma addaan akkuma fudhatetti yaada isaa gar tokkotti haa kutatu!
Namni guyyicha yaadatu gooftaadhaaf isa yaadata; inni nyaata hundumaa sooratu Waaqayyoon waan galateeffatuuf, gooftaa isaatiif hojjechuudhaaf in soorata. Inni nyaata hundumaa hin soorannes gooftaa isaatiif hojjechuudhaaf soorachuu dhiisa, Waaqayyoon immoo in galateeffata.
Nu keessaa tokko illee akeeka ofii isaatiif hin jiraatu; tokko illees akeeka ofii isaatiif hin du'u.
Yoo jiraanne, akeeka gooftichaatiin jiraanna, yoo duunes akeeka gooftichaatiin duuna; egaa jiraannus duunus nuyi kan gooftichaa ti.
Gooftaa warra du'aniif warra jiranii ta'uudhaaf, Kristos du'ee deebi'ee jiraate.
Ati garuu maaliif obboleessa keetti faradda ree? Yookiis ati maaliif obboleessa kee ceephaata ree? Hundumti keenya, barcuma firdii Waaqayyoo duratti dhi'aachuuf jirra.
Caaffata qulqullaa'aa keessatti, dhugaa ana isa jiraataa! Jilbi hundinuu anaaf jilbeenfachuuf, arrabni hundinuus ani Waaqayyo akkan ta'e beeksisuuf jiru' jedha gooftichi" kan jedhu caafameera.
Kanaafis nu keessaa hundumtinuu adda addaan waan godhe sababii isaa wajjin Waaqayyotti himuuf jira.

Egaa kottaa walitti hin farannuu, isin gufuu dura keessanii obboleessa keessan karaa Waaqayyoo irraa akka hin gufachiifneef murtoo godhaa malee.
Ani karaa gooftaa Yesus wanti tokko illee ofii isaatii xuraa'aa akka hin ta'in beekeera, fudhadheeras; namni tokko wanti kun xuraa'aa dha jedhee yoo amane garuu, isaaf xuraa'aa in ta'a.
Nyaanni ati nyaattu yaada obboleessa keetii yoo miidhe, ati jaalalatti qabamtee jiraatta miti; nyaata ofii keetiif nyaattuun nama Kristos du'eef, gara badiisaatti hin geessin.
Kanaanis wanta gaarii Waaqayyo biraa argattan hin arrabsiisinaa!
Mootummaan Waaqayyoo, mootummaa qajeelummaa, nagaa fi gammachuu warra hafuura qulqulluu biraa kennamanii ti malee, mootummaa nyaataa fi dhugaatii miti.
Namni isaan kanatti qabamee Kristosiif hojjetu, Waaqayyoon in gammachiisa, namoota birattis in fudhatama.
Kanaafis kottaa wanta nagaaf ta'u, waan ittiin jireenya tokkummaa waliif ijaarru duukaa in buunaa!
Nyaataaf jettee hojii Waaqayyoo hin diigin; wanti nyaatamu hundinuu qullaa'aa dha; namicha nyaata isaatiin nama gufachiisuuf garuu gadhee dha.
Egaa foon nyaachuu, daadhii waynii dhuguu yookiis waanuma obboleessi kee ittiin gufatu dhiisuun gaarii dha.
Waan qajeelaa dha jettee amantee fudhatte immoo, ofii kee fi Waaqayyo gidduutti qabaadhu! Namni wanta hubatee fudhate sanatti deebi'ee ofitti hin faranne gammachuu qaba.
Namni mamaa waa nyaatu garuu, amantiidhaan waan inni hin fudhatiniif itti in faradama; wanti amantiidhaan hin hojjetamne hundinuu cubbuu dha.
Nuyi warri dubbii amantiitti jajjaboo taane, dadhabbii warra dadhabootaa baachuutu nuuf ta'a malee, ofii keenya gammachiisuudhaaf dhama'uu miti.
Nu keessaa adduma addaan isa kaaniif gaarii akka ta'uuf, jireenya tokkummaas akka ijaaruuf nama haa gammachiisu!
Kristos immoo, isa caaffanni qulqullaa'aan, "Arrabsoon ittiin si arrabsan ana irra bu'e" jedhutu isa irratti raawwatame malee, inni ofii isaa hin gammachiifne.
Nuyi obsaa fi jajjabina caaffanni qulqullaa'oon nuuf kennaniin abdii akka argannutti, wanti caaffata qulqullaa'oo keessatti caafaman hundinuu nu barsiisuuf caafaman.
Waaqayyo inni obsaa fi jajjabina namaaf kennu immoo, fakkeenya Kristos Yesus duukaa buutanii, walii galtee akka qabaattaniif isin haa dandeessisu.
Yaada tokkos qabaattanii, sagalee tokkichaan Waaqayyoon abbaa gooftaa keenyaa Yesus Kristos akka galateeffattaniif isin haa gargaaru!
Egaa akkuma Kristos ofitti isin qabe, isinis Waaqayyoon galateeffachiisuuf akka ta'utti, inni tokko isa kaan ofitti haa qabu.
Kristos amanamummaa Waaqayyoo argisiisuudhaaf, kanaanis abdii Waaqayyo abbootaaf kenne cimsuudhaaf, hojjetaa Yihudoota warra seera dhagna-qabaa eeganii akka ta'e isinittan hima.
Akkasumas saba Yihudootaa warri hin ta'in, araara isaatiif Waaqayyoof ulfina akka kennaniif hojjetaa isaaniif ta'e. Akkuma caafamee jiru,  "Kanaafis ani saba Waaqayyoo warra hin ta'in gidduutti sin galateeffadha,  maqaa kees nan faarfadha" jedha.
Ammoo, "Isin saba Waaqayyoo warri hin ta' in,  saba isaatii wajjin gammadaa!" jedhameera.
Ammas immoo, "Isin saba Waaqayyoo warri hin ta'in hundumti keessan, goofticha galateeffadhaa! Sabni hundinuus isa haa galatteeffatan!
Isaayaas immoo itti dabalee, "Hidda Iseyi keessaa tokko dhufuuf jira,  inni warra saba Waaqayyoo hin ta'in bulchuudhaaf in ka'a;  warri saba Waaqayyoo hin ta'inis abdii isaanii isa irra in kaa'atu" jedhe.
Humna hafuura qulqulluutiin abdiitti guddachaa akka adeemtanitti, Waaqayyo inni abdii namaaf kennu, isatti amanuu keessaniin gammachuu fi nagaa hundumaan isin haa guutu!

Yaa obboloota ko! Ani ofii kootii gaarummaa guutuu akka qabdan, beekumsa hundumaan akka isin guutamtan, wal gorsuus akka isin dandeessan, mama tokko malee hubadheera.
Garuu ayyaanni Waaqayyo biraa waan anaaf kennameef, waa'ee waan tokko tokkoo isin yaadachiisuudhaaf caalaa ija jabinaan isiniif caafeera.
Ani warra saba Waaqayyoo hin ta'iniif hojjetaa Kristos Yesus ta'ee, wangeela Waaqayyoof akka lubaatti hojjechuudhaaf ayyaana argadheera; akkasittis warri saba Waaqayyoo hin ta'in, hafuura qulqulluudhaan addaan baafamanii, akka aarsaatti Waaqayyo duratti akka fudhatamaniif isaaniif nan hojjedha.
Egaa karaa Kristos Yesus, ani hojiin amma Waaqayyoof hojjedhu kanaan kooruudhaaf sababii qaba.
Kristos warra saba Waaqayyoo hin ta'in Waaqayyoof abboomsisuudhaaf, harka kootiin waan raawwate duwwaa dubbachuudhaaf ija nan jabaadha; kanas waanan dubbadhee fi waanan hojjedheen raawwate.
Kan inni raawwates humna milikkitootaa fi dinqii baay'eetiin, humna hafuura qulqulluutiinis ture; kanaafan Yerusaalemii jalqabee naanna'ee hamma Iliiriqumitti guutummaatti wangeela Kristos lallabuu danda'e.
Hundee namni kan biraa jalqabe irratti akkan hin hojjenneef immoo, lafa takkaa maqaan Kristos hin dhaga'initti malee, wangeela akkan hin lallabne murtoo godheera.
Akkuma caafame iyyuu,"Isaan isa takkaa waa'een isaa isaanitti hin himamin in argu;isa takkaa was'ee isaa hindhaga'inis in hubatu" jedha.

Sababii kanaaf yeroo baay'ee isin bira dhufuun anaaf hin danda'amne.
Amma garuu naanna'aa kanaa hojii hafe waanan hin qabneef, dhufee isin arguudhaafis waggaa baay'ee hawwaa waanan tureef,
yeroo ani Isphaaniyaa dhaquudhaaf achiin darbu isin argee, takka isinitti gammadee, karaa koo irra akka na buuftan nan abdadha.
Amma garuu warra Waaqayyoof qulqullaa'aniif gargaarsa fuudhee Yerusaalem dhaquu koo ti.
Warri Maqedooniyaa fi warri Akaayyaa, hiyyeessota Yerusaalemitti warra Waaqayyoof qulqullaa'an gidduutti argamaniif, waan tokkummaa isaanii ittiin mul'isan buusuudhaaf jaallataniiru.
Isaan warri Yihudoota hin ta'in kun jaalala isaaniitiin kana godhan; karaa tokko immoo kun waanuma gochuun isaan irra jiru ture; erga warri Yihudootaa eebba hafuuraa isa Waaqayyo irraa argatan warra Yihudoota hin ta'inii wajjin hirmaatanii, warri Yihudoota hin ta'inis waan jireenya fooniitiif argataniin warra Yihudootaa gargaaruun isaan irra jira.
Ani hojii kana raawwadhee, horicha isaaniif walitti qabame sanas amanamummaadhaan eegee ergan itti kennee, karaa keessan darbee Isphaaniyaa dhaquudhaaf nan adeemaa.
Yeroon dhufus, eebba Kristos guutummaatti isiniif fidee akkan dhufu anuu beeka.
Yaa obboloota ko gooftaa keenya Yesus Kristosiin, jaalala hafuurri qulqulluun nuuf kenneenis, isin anaa wajjin dhimmitanii Waaqayyoon akka anaaf kadhattaniif isinittan himadha.
Yihudaa keessatti miidhaa warra hin amannee akkan ooluuf, warri Waaqayyoof qulqullaa'an gargaarsa ani Yerusaalemitti geessu gammachuudhaan akka fudhataniif, Waaqayyoon anaaf kadhadhaa!
Ani immoo, jaalala Waaqayyoo yoo ta'e gammachuudhaan isin bira nan dhufa, isinii wajjin wal arguudhaanis yaadni koo in boqota .
Waaqayyo inni nagaa kennus hunduma keessan bira haa jiraatu! Ameen! 
Feebeen obboleettii keenya ishee waldaa kristiyaanaa Kanchre'aaf gargaartuu taatee hojjettu, hadaraan isinitti kennadha.
Isheenis kan gooftaa waan taateef simamsa warra Waaqayyoof qulqullaa'aniif ta'uun ishee simaa! Waan barbaachisu hundumaanis ishee gargaaraa! Isheen namoota baay'eedhaaf anaafis immoo dubbattee gargaaraa turte.
Hojii Kristos Yesusitti warra hidhata koo ta'an, Phirisqiilaa fi Aqiilaadhaaf nagaa koo anaaf dhi'eessaa!
Isaanoo du'a na oolchuudhaaf jedhanii morma isaanii kennaniiru. Ani isaan nan galateeffadha; ana duwwaa utuu hin ta'in waldoonni kristiyaanaa saba warra kaanii hundinuus isaan in galateeffatu.
Waldicha isa mana isaaniitti walitti qabamuttis nagaa koo anaaf himaa! Ephanexos michuu koo, warra biyya Asiyaatii Kristosiif of kennan keessaa, isa angafatti nagaa koo anaaf dhi'eessaa!
Maariyaam ishee jabeessitee isiniif hojjetteef nagaa koo anaaf dhi'eessaa!
Andronikosii fi Yuniyaas Yihudoota warra akka kootii, warra anaa wajjin hidhamanii turaniif nagaa koo anaaf dhi'eessaa! Isaan ergamoota keessaa beekamoo dha, ana dura kan Kristos ta'anis.
Amphiliiyaaxos isa karaa gooftaa michuu koo ta'etti nagaa koo anaaf himaa!
Urbaanos isa hojii Kristositti hidhata keenya ta'ee fi Isxaakis michuu kootti nagaa koo anaaf himaa!
Apheles isa kan Kristos ta'uun isaa qoramee bira ga'ameef nagaa koo anaaf dhi'eessaa! Namoota maatii Arisxobulos keessaa dhufanitti nagaa koo anaaf himaa!
Herodiyon Yihudii akka kooti itti nagaa koo anaaf himaa! Maatii Naarksos keessaa warra gooftaa fudhataniif nagaa koo anaaf dhi'eessaa!
Tiriifeenee fi Tiriifaasee warra hojii gooftaatti dadhabaa jiranitti nagaa koo anaaf himaa! Pharsiis jaallatamtuu ishee hojii gooftaatti baay'ee dadhabdeef nagaa koo anaaf dhi'eessaa!
Ruufoos isa hojii gooftaatti fo'ame, akkasuma immoo haadha isaa ishee anaafis haadha taatetti nagaa koo anaaf himaa!
Asinkriixosii fi Filegoonii fi, Hermeesii fi Phaaxrobaas, Hermaasii fi obbooloota isaan bira jiraniifis nagaa koo anaaf dhi'eessaa!
Filologosii fi Yuliyaatti, Neryoosii fi obboleettii isaatti Olimphaasittis, warra Waaqayyoof qulqullaa'anii isaan bira jiran hundumaattis nagaa koo anaaf himaa!
Yaada qulqullaa'aatiin wal dhungachuudhaan nagaa wal gaafadhaa! Waldoonni Kristos hundinuu nagaa isaanii isiniif in ergu.

Obboloota ko! Warra barsiisa isin fudhattaniin mormuudhaan yaada namootaa gargar baasanii, amantii irraa kuffisanittii akka of eeggattan isinan gorsa; isaan irraa fagaadhaa!
Warri wanta akkasii hojjetan kun garaa isaaniitiif yaadanii hojjetu malee, Kristos gooftaa keenyaaf hin hojjetan; isaanis dubbii gurra namaatti tolee gaarii fakkaatuun garaa namoota garraamotaa in gowwoomsu.
Namoonni hundinuu wangeelaaf abboomamuu keessan dhaga'aniiru; kanaafis ani waa'ee keessaniif nan gammada. Wanta gaariidhaaf yaada ogummaa akka qabaattan, wanta hamaadhaaf garuu yaada haxxummaa akka isin hin qabaanne nan barbaada.
Waaqayyo inni nagaa kennu immoo dafee Seexana miilla keessan jalatti in caccabsa; ayyaanni gooftaa keenya Yesus isinii wajjin haa ta'u!
Ximotewos hidhati koo akkasumas immoo Yihudoonni akka kootii Luukiyosii fi Yaason, Sosiiphaaxrosis nagaa isiniif dhaamu.
Ani Xerxiwos ergaa kana caafuu isaa kan an gargaare, nagaa isin nan gaafadha.
Gaayos, inni nuyi, namoota waldaa kristiyaanaa kanaa hundumaas mana isaatti simate, nagaa isiniif erga; Erasxos inni horii mandarichaa baatu, obboleessi keenya Ku'arxosis nagaa isiniif dhaamu.
[Ayyaanni gooftaa keenyaa Yesus Kristos hunduma keessanii wajjin haa ta'uf Ameen!]

Waaqayyo akka wangeela kootti, akka isa ittiin Yesus Kristos lallabameetti, akka mul'achuu dhoksaa isa bara duriitii jalqabee hin dubbatamin tureettis, amantiitti isin jabeessuu in danda'a.
Amma garuu dhoksaan kun ifatti ba'eera; akka Waaqayyo inni bara baraan jiraatu ajajettis, gara amantiitti, gara abboomamuuttis isaan geessuudhaaf caaffata raajotaatiin saba hundumaatti beeksifameera.
Karaa Yesus Kristos Waaqayyo isa ogeessa tokkichaaf hooqubaan bara baraan haa ta'u! Ameen!

Ani Phaawulos fedha Waaqayyootiin ergamaa Kristos Yesus ta'uudhaaf kanan waamame, Sostenees obboleessaa wajjin,
gara waldaa Waaqayyoo isa mandara Qorontos jiruu, gara warra karaa Kristos Yesus qulqulleeffamanii, warra iddoo garaa garaatii, maqaa Yesus Kristos gooftaa hunduma keenyaa waammatan hundumaa wajjin, qulqulloota ta'uudhaaf waamamaniitti kana caafuu koo ti.
Waaqayyo abbaan keenya gooftaan keenya Yesus Kristosis ayyaana, nagaas isiniif haa kennu!

Ayyaanni Waaqayyoo Kristos Yesusiin waan isiniif kennameef, ani yeroo hundumaa sababii keessaniif Waaqayyo koo nan galateeffadha.
Isin waanuma dubbatan hubachiisuudhaaf ofii keessaniifis waan hundumaa hubachuudhaaf, karaa hundumaan kennaa guutuu isumaan argattaniittu.
Wanti waa'ee Kristosiif dhugaa ba'ame isin gidduutti hundee godhatee jabaateera.
Kanaaf lammaffaa mul'achuu gooftaa keenyaa Yesus Kristos eeggachaa utuu jirtanii, kennaa hafuuraa keessaa tokko illee isinitti hin hiratu.
Guyyicha gooftaa keenya Yesus Kristos sanatti akka isin warra yakka hin qabne taataniif, gooftichi hamma dhuma barichaatti is in in cimsa.
Waaqayyo, inni gara tokkummaa ilma isaa Yesus Kristos gooftaa keenyaatti isin waame, amanamaa dha.

Obboloota ko, isin hundumti keessan waan dubbattanitti akka walii galtan, yaada tokkoon akeekkattanii tokkummaadhaanis raawwachuudhaaf akka qophooftan malee, is in gidduutti gargar ba'uun akka hin jiraanne, maqaa gooftaa keenya Yesus Kristosiin isinan gorsa.
Obboloota ko, wal qoccoluun akka isin keessa jiru, namoonni aaddee Kilo'ee anatti himaniiru.
Qoccolloon ani jedhus isa isin keessaa kaan, "Ani kan Phaawulos!" kaan, "Ani kan Apholos!" kaan, "Ani kan Keefaa ti!" kaan immoo, "Ani kan Kristos!" jedhan jechuu koo ti.
Kristostu gargar hirame mooree? Phaawulostu isiniif jedhee fannifame moo ree? Yookiis maqaa Phaawulositti cuuphamtan moo ree?
Kriisphosii fi Gaayos irraa kan hafe isin keessaa nama kan biraa iyyuu bagan hin cuuphin!
Egaa namni, "Maqaa Phaawulositti cuuphamtan" isiniin jechuu hin danda'u.
Haa ta'u iyyuu malee, Isxifaanaasii fi maatii isaa immoo cuupheera; kanaa achi nama kan biraa kanan cuuphe hin beeku.
Kristos wangeela akkan lallabuuf na erge malee, akkan cuuphuuf ana hin ergine; fannifamuun Kristos ulfina isaa akka argatuttan lallabe malee, fannoo isaa salphisuudhaaf ogummaa namaatiin hin lallabne.

Waa'ee fannifamuu Kristos dubbachuun warra karaa badiisaa irra jiraniif gowwummaa dha; nuyi warra karaa fayyinaa irra jirruuf garuu, inni humna Waaqayyoo ti.
Caaffanni qulqullaa'aan, "Ogummaa warra ogeessotaa nan balleessa, hubannaa warra hubattootaas lafatti nan dabala" in jedha.
Egaa namni ogeessi eessatti hafa ree? Barsiisaan seeraas eessatti hafa ree? Dubbi-beekaan bara si'anaas eessatti hafa ree? Waaqayyo ogummaa biyya lafaa kanaa gowwummaa godheera mitii ree?
Biyyi lafaa ogummaa ofii isaatiin Waaqayyoon isa ogummaadhaan guute beekuu dadhabnaan, gowwummaa barsiisa isa nuyi lallabnuutiin warra amanan fayyisuun Waaqayyotti tole.
Yihudoonni illee milikkitoota gaafatu, Giriikonni immoo ogummaa barbaadu.
Nuyi garuu, Kristos isa fannifame in lallabna; kun immoo warra Yihudootaatti gufuu dha, warra Yihudoota hin ta'initti immo ogowwummaa dha.
Warra Waaqayyo waameef garuu Yihudootaa fi taanaan Giriikotaafis taanaan, Kristos humna Waaqayyoo ti, ogummaa Waaqayyoo tis.
Wanti gowwummaa Waaqayyoo fakkaatu ogummaa namaa irra in caala, wanti dadhabbii Waaqayyoo fakkaatus jabina namaa irra in caala.
Obboloota ko! Isin yeroo waamamtan, namoota attamii akka taatan of irratti ilaalaa! Akka yaada namaatti baay'een keessan ogeessota miti; baay'een keessan beekamoo miti; baay'een keessanis sanyii warra gurguddaa keessaa miti.
Waaqayyo garuu namoota ogeessota yeellaasisuudhaaf, waan biyyi lafaa gowwaatti lakkaa'u fo'ate; Waaqayyo warra jaboo yeellaasisuudhaaf waan biyyi lafaa dadhabaatti lakkaa'u fo'ate.
Waaqayyo Wanta jira jedhamu lafatti dabaluudhaaf, wanta jira hin jedhamne, wanta biyya lafaatti gad deebi'aatti lakkaa'amuu fi wanta tuffatamaa fo'ate.
Kanaafis namni tokko illee fuula Waaqayyoo duratti of hin jajin.
Kristos Yesuitti jiraachuun keessan Waaqayyo biraa ta'e; Waaqayyo Kristosin ogummaa keenya nuuf godhe. Isumaan qajeelota taanee, Waaqayyoof qulqulloofnee in furamna.
Kanaafis "Namni of jaju gochaa gooftaatiin of haa jaju!" kan jedhu caafameera.
Yaa obboloota ko! Ani yeroon gara keessan dhufe, namoota kan biraa caalaatti dubbachuudhaan yookiis ogummaa argisiisuudhaan, dhoksaa Waaqayyoo isinitti lallabaa hin dhufne.
Hamman isin bira turettis Yesus Kristos, isa fannifame sana duwwaa beekuu koo akkan mul'isuuf murtoo godheen ture.
Ani dadhabbii, sodaadhaa fi rom'a baay'eedhaanan isin bira ture.
Dubbiin afaan koo, lallabni koos humnii fi hafuurri Waaqayyoo akka na keessa jiru argisiise malee, dubbii ogummaa namaa keessaa ba'een amansiise miti.
Egaa amantiin keessan humna Waaqayyoo irra malee ogummaa namaa irra hin dhaabanne.
Haa ta'u iyyuu malee, ogummaa bara si'anaa, yookiis ogummaa warra biyya lafaa kana seerratanii, ofiis golgolaa'uuf jiranii, yoo ta'uu dhaabaate iyyuu, warra bilchaatan keessatti immoo dubbii ogummaa in dubbanna.
Nuyi dubbii dhoksaa ogummaa Waaqayyoo isa hin beekamin ture sana dubbanna; Waaqayyo ulfina isaa irraa akka hirmaannuuf uumamuu biyya lafaa dura ogummaa sana yaadee qopheesse.
Warra biyya lafaa kana seerratan keessaa tokko iyyuu ogummaa kana hin hubanne; utuu hubataniiru ta'ee, gooftaa ulfinaa hin fannisan turan.
Caaffata qulqullaa'oo keessatti, "Waan Waaqayyo warra isa jaallataniif qopheesse,iji namaa hin argine, gurri namaa hin dhageenye, yaadni namaas bira hin geenye" in jedha.
Waaqayyo garuu hafuura qulqulluudhaan isa kana nutti mul'se; hafuurri qulqulluun waan hundmaa, yaada Waaqayyoo isa gad fagoo iyyuu qoree bira in ga'a.
Waan yaada namaa keessa jiru, hafuuruma namicha keessa jirutu beeka malee, namni biraa beekuu hin danda'u; akkasumas hafuura Waaqayyoo malee, eenyu illee yaada Waaqayyoo hin hubatu.
Ammas nuyi kennaa isa Waaqayyo biraa nuuf kenname beekuudhaaf, hafuura isa Waaqayyo biraa dhufe fudhanne malee, hafuura biyya lafa kanaa hin fudhanne.
Kanaafis nuyi dubbii hafuuraa warra hafuuricha argataniif waan hiiknuuf, isa dubbannu barsiisa hafuurichaatiin malee, barsiisa ogummaa namaatiin hin dubbannu.
Namni hafuuricha hin argatin, kennaa hafuura Waaqayyoo hin fudhatu; kennaan sun isatti gowwummaa dha. Kennicha gargar baasee shallaguudhaaf iyyuu hafuuricha qabaachuu waan barbaachisuuf, isa hubachuu hin danda'u.
Namni hafuuraa waan hundumaa shallaga, isa garuu namni tokko iyyuu hin shallagu.
Caaffanni qulqullaa'aan,"Eenyutu yaada gooftichaa beeka? Eenyutus isa gorsuu danda'a?" jedha.



Ani yaa obboloota ko, akka warra yaada foonii duukaa bu'anii, Kristositti immoo xobbee akka mucoolii ta'aniittan isinitti dubbadhe malee, akka warra yaada hafuuraa duukaa bu'aniitti isinitti dubbachuu hin dandeenye.
Ani aannan akka dhugdaniif isiniif kenneera; isin nyaata jabaadhaaf hin geenye turtan, ammuma iyyuu hin ga'in jirtu.
Isinoo amma iyyuu akka warra yaada foonii duukaa bu'anii ti; hinaafuunii fi wal qoccoluun erga isin gidduu jiraatee, isin warra yaada foonii duukaa buutan mitii ree? Akka yaada namaatti jiraattu mitii ree?
Isin keessaa inni tokko, "Ani kan Phaawulos" jedhee, inni kaan immoo, "Ani, kan Apholos" yommuu jedhu, warra akka yaada namaatti hojjetan ta'uu keessan mitii ree?
Egaa Apholos kun maali? Phaawulos kunis maali? Inni, anis hojjetoota warra gara amantiitti isin waamanii dha; nus adduma addaan akka gooftaan nuuf kennetti in hojjenna.
Ani nan dhaabe, Apholos bishaan obaase, Waaqayyo garuu in guddise.
Waaqayyo isa guddisu sana malee, inni dhaabu, inni bishaan obaasus homaa miti.
Inni dhaabe isa bishaan obaasee wajjin tokko; adduma addaanis akka dadhabbii isaatti miindaa ofii isaatii in fudhata.
Nuyi hojii Waaqayyoo keessatti hidhata walii ti, isin maasii Waaqayyoo ti; mana Waaqayyo ijaaruu dhas.
Akka ayyaana Waaqayyo biraa anaaf kennameetti, akka nama mana ijaaruu beekuuttis hundee manni irratti ijaaramu kaa'eera, namni kan biraa immoo isa irratti in ijaara; adduma addaan attamitti akka irratti ijaaru garuu haa akeekkatu.
Isuma dur kaa'ame sana malee homtinuu hundee biraa kaa'uu hin danda'u; hundeen dur kaa'ame sunis Yesus Kristos.
Namni warqeedhaan, meetiidhaan, dhagaa gati-jabeessaan, yookiis mukaan, citaadhaan, hoffaadhaanis hundicha irratti in ijaara.
Hojiin namaa adduma addaan ibiddaan mul'ifamee in beekama, guyyaan firdii bakkeetti in baasa; hojiin namaa adduma addaan maal akka ta'e, ibiddi qoree in mul'isa.
Hojiin namicha isa irratti ijaaree, utuu hin gubatin yoo hafe, namichi gatii isaa in fudhata.
Hojiin namichaa yoo duraa gubate garuu inni gatii isaa in dhaba; haa ta'u iyyuu malee ofii isaatii akka nama ibidda keessaa ba'eetti in oola.
Isin mana qulqullummaa Waaqayyoo akka taatan, hafuurri Waaqayyoos isin keessa buufatee akka jiru hin beektanii ree?
Namni mana qulqullummaa Waaqayyoo yoo balleesse, Waaqayyo immoo isa in balleessa; manni qulqullummaa Waaqayyoo dhuguma qulqulluu dha, innis isin.
Homtinuu of hin sossobin! Namni isin keessaa akka yaada biyya lafaa kanaatti ogeessa of se'u yoo jiraate, dhuguma ogeessa ta'uudhaaf, isa biyyi lafaa gowwaatti lakkaa'u ta'uutu isa irra jira.
Ogummaan biyya lafaa kanaa Waaqayyo biratti gowwummaa dha. Caaffanni qulqullaa'aan, "Inni warra ogeessota haxxummaadhuma isaaniitiin isaan in qaba;"    Iddoo biraatti immoo, "Yaadaan qopheessuun warra ogeessotaa akka waa'ee hin baafne gooftichi in beeka" in jedha.
Kanaafis homtinuu waan namoonni gochuu danda'aniin of hin jajin! Egaa waan hundinuu kan keessan;
Phaawulos taanaan, Apholos taanaan, Keefaa taanaan, biyyi lafaa, jireenyi, duuni, wanti amma jiru yookiis wanti si'achi dhufu hundumti isaa kan keessan.
Isin immoo kan Kristos, Kristos immoo kan Waaqayyoo ti.

Namoonni akka hojjetoota Kristositti, akka warra hojii dhoksaa Waaqayyoo adeemsisuun itti kennameetti, nu lakkaa'uun in ta'a.
Warra hojii adeemsisan irraa immoo amanamummaatu barbaadama.
Inni isin anatti faraddan yookiis inni yaa'iin namaa anatti faradu, anaaf homaa miti, anis ofii kootti iyyuu hin faradu.
Ani waan tokko iyyuu of irratti hin qeeqqadhu; garuu kanaan "Yakka hin qabu jedhamee anaaf faradame" jechuu koo miti, gooftaatu anatti farada jechuu koo ti malee.
Kanaafis yeroon utuu hin ga'in, gooftaan utuu hin dhufin isin hin faradinaa! Innoo waan dukkana keessa dhokatee jiru ifatti, yaada garaa namaas bakkeetti in baasa; gaafas adduma addaan Waaqayyo biraa galata argachuuf jiru.
Yaa obboloota ko! Ammas isiniif jedhee kana hundumaa Apholosii fi ofii kootti fakkeessee dubbadheera; jecha isa, "Wanta caaffanni qulqullaa'aan jedhu gararraa hin darbinaa!" jedhamee isin gidduutti beekame nu irratti akka ilaaltaniif, nama tokkoonis isa kaan irratti akka isin of hin janyeefan nu lamaan fakkeenya godhe.
Warra kaan irratti immoo eenyutu caalmaa siif kenne? Waan Waaqayyo siif hin kennin maalfaa qabda ree? Isa irraa fudhatte erga ta'ee immoo, maaliif akka waan kennaa hin ta'iniitti ittiin of jajja ree?
Ammas isin guuttattaniittu! Sooromtaniittu! Nuyi malee, isin dur mootota taatan! Nuyis isinii wajjin mootota akka taanutti, utuu dhuguma mootota taatanii iyyuu nan jaalladhan ture.
Akka anatti fakkaatutti garuu, Waaqayyo nuun ergamoota, akka warra tuuta namootaa keessatti ajjeefamuun itti faradameetti namaa gad nu godhe; nuyi ergamoota waaqa irraa fi namoota biyya lafaafis ilaalchaaf taaneerra.
Nuyi sababii Kristosiif gowwoota; isin garuu Kristosiin ogeessota; nuyi dadhaboo dha, isin garuu jaboo dha, nuyi tuffatamoo dha, isin garuu jajamoo dha.
Hamma ammaatti nuyi in beelofna, in dheebonnas; moofaa uffanna, in reebamna, hojiidhaafis asii fi achi in joorra.
Harka keenyaan hojjechuudhaan itti dadhabna; yeroo nu abaaran in eebbifna, yeroo nu ari'atanis obsaan in dandeenya;
yeroo nu arrabsanis deebii gaarii in deebifna; nuyi kosii biyya lafaa taaneerra, ammas nuyi saphaphuu lafaa ti.
Kanas akka ijoollee koo warra jaallatamootti isin gorsuudhaaf malee, isin yeellaasisuudhaafan caafa miti.
Karaa Kristos guddisee kuma baay'ee yoo qabaattan iyyuu, abboota baay'ee hin qabdan; ani wangeela isin barsiisuu kootiin, karaa Kristos Yesus abbaa keessan ta'eera.
Kanaaf fakkeenya koo akka fudhattaniifan isin kadhadha.
Sababii kanaaf Ximotewosin gara keessanitti erguu koo ti. Inni karaa gooftaa, ilma koo isa jaallatamaa dhaa fi isa amanamaa dha; inni Kristosiif karaa ani itti jiraadhu, isa ani isin barsiise waldaa kristiyaanaa hundumaatti barsiisaa jirus, isin in yaadachiisa.
Isin keessaa kaan akka waan ani dhufee isin hin argineetti lakkaa'anii, of bokoksuutti ka'an.
Amma garuu jaalala gooftaa yoo ta'e, dafee gara keessan nan dhufa; waan warri of bokoksan kun dubbatan utuu hin ta'in, waan isaan gochuu danda'anis ofii kootii nan ilaala.
Mootummaan Waaqayyoo mootummaa humni Waaqayyoo itti hojjetu malee, mootummaa dubbii waa'ee hin baafne itti dubbatan miti.
Egaa maal barbaaddu? Ulee fudhadhee isinitti dhufu moo yookiis jaalalaa fi hafuura garraamummaatiin isinitti dhufu?

Amma immoo halalummaan warra saba Waaqayyoo hin ta'in keessatti illee salphaatti hin ilaalamne, isin gidduu akka jiru dhaga'ameera; namni haadha buddeenaa isaa akka haadha manaatti wajjin jiraatu isin gidduu jira.
Isinis of bokoksitanii jirtu, namni waan akkasii godhe kun isin keessaa akka baafamuuf boo'uun isiniif ta'a ture mitii ree?
Fooniin yoon isin irraa fagaadhe iyyuu, hafuuraan isin biran jira; akka waanan isin bira jiruuttis, namicha waan akkasii hojjete irratti yakka mureera.
Kanas ani maqaa gooftaa keenya Yesusiin godheera, yommuu walitti qabamtan, hafuurri koos humna gooftaa keenya Yesusii wajjin yeroo isin biratti argamu, isinis irratti walii galaa!
Guyyaa gooftaa Yesusitti, hafuurri isaa fayyuu akka danda'uuf, foon isaa balleessuudhaaf amma namichi kun harka Seexanaatti akka kennamu godhaa!
Of jajuun keessan gaarii miti; raacitiin xinnoon ishee guutummaa bukichaa akka bokoksu hin beektanii ree? Raacitii moofaa isin keessa jiru baasaa gataa!
Raacitii of keessaa hin qabdan erga ta'ee, isin bukoo haaraa in taatu; Kristos hoolaan faasiikaa keenya aarsaa nuuf ta'eera.
Kanaafis kottaa, buddeena raacitii hin qabneen, kana jechuunis jireenya qullaa'aadhaa fi dhugaadhaan ayyaanicha ayyaaneffanna malee, raacitii moofaa yookiis raacitii jal'inaa fi hamminaa of keessaa qabaachuudhaan hin ayyaaneffannu.
Namoota halalummaatti jiraatanii wajjin hidhata akka hin taane ergaa koo kanaan duraa keessatti isiniif caafeera.
Ergaa koo keessatti namoota halalummaatti jiraatanii wajjin hidhata akka hin taane jechuun koo, walitti qabaatti warra biyya lafaa kana keessa halalummaatti jiraatan yookiis warra sassatan, yookiis warra saaman yookiis warra waaqayyolii tolfamaniif sagadan baqadhaa jechuu koo miti; kanaa achi raawwattanii biyya lafaa keessaa ba'uutu is in barbaachisa ture.
Wanti ani isiniif caafe, "Ani amaneera" jedhee nama halalummaatti jiraatu yookiis nama sassatu yookiis nama Waaqayyo tolfamaadhaaf sagadu yookiis nama machaa'u yookiis nama nama saamuu wajjin walitti hin hidhatinaa! Isaa wajjin illee hin nyaatinaa kan jedhu ture.
Namoota waldaa kristiyaanaa keessa hin jirretti faraduun hojii kootii ree? Warra waldaa kristiyaanaa keessa jiranitti immoo isin hin faraddanii ree?
Caaffanni qulqullaa'aan, "Isa hamaa hojjetu of keessaa baasaa!" in jedha; warra waldaa keessa hin jirretti garuu Waaqayyotu farada.


Isin keessaa namni tokko obboleessa tokko irraa hadheessa yoo qabaate, namoota Waaqayyoof qulqullaa'an duratti dubbicha ilaalchisuu irra, attamitti yaa'ii warra qajeelota hin ta'iniitti geessuuf ija jabaata ree?
Warri Waaqayyoof qulqullaa'an biyya lafaatti akka faradan isin hin beektanii ree? Isin biyya lafaatti in faraddu erga ta'ee immoo, dubbii xixinnaa ilaaluudhaaf hin taatanii ree?
Nuyi ergamoota Waaqayyootti faraduuf akka jirru hin beektanii? Hammam caalaa dhimma jireenya biyya lafaatti hin farannu ree!
Egaa dubbii akkasii erga qabaattanii, attamitti warra waldaa keessatti dubbiin isaanii hin fudhatamne itti lakkooftu ree?
Kanas isin qaanessuufan caafe; dhuguma, namni beekaan dubbii obboloota gidduu jiruuf firdii kennuu danda'u tokkichi illee isin keessa hin jiruu ree?
Kanumaa iyyuu obboleessi obboleessa tokko yaa'iitti dhi'eessee, fuula warra hin amanneetti hadheessuu dhaqaa ree?
Fuula yaa'iitti wal geessuun keessan iyyuu dadhabbii keessan argisiisa; dabaa yoo isin irratti hojjetan maaliif hin obsitan? Maaliifis hin miidhamtan?
Isinoo ofii keessanii obboloota keessan warra amanan irratti iyyuu dabaa hojjettu, isaan in miitus.
Egaa warri jal'oonni mootummaa Waaqayyootti akka hin galle hin beektanii ree? Hin gowwoominaa! Warri halaleen warri waaqayyolii tolfaman waaqessan, warri ejjan, warri gadhaa'an, warri nama gadhoomsanis,
warri hatan, warri sassatan, warri machaa'an, warri maqaa namaa balleessan, warri nama saamanis matumaa mootummaa Waaqayyootti hin galan.
Isin keessaa kaan warra akkasii turan, garuu maqaa gooftaa Yesus Kristosiin, hafuura Waaqayyo keenyaatiinis cubbuuttii dhiqattaniittu, warra Waaqayyoof qulqullaa'an taataniittu, Waaqayyo durattis qajeelota taataniittu.

Namni, "Anaaf wanti hundinuu dhowwaa hin qabu" jedhu jira; garuu wanti hundinuu immoo isa hin gargaaru; anis, "Wanti hundinuu dhowwaa hinqabu" nan jedha, garuu waan tokko ana irratti gooftummaa hin godhatu.
Namni tokkos, "Nyaanni garaachaaf kenname, garaachis nyaataaf kenname" in jedha; Waaqayyo immoo isa kanas isa sanas, lafatti in dabala. Dhagni garuu hojii halalummaatiif namaaf hin kennamne; inni gooftaadhaaf hojjechuuf kenname, gooftaanis dhagna namaatiif in yaada.
Waaqayyo immoo goofticha kana du'aa kaaseera; nus akkasuma humna isaatiin du'aa nu kaasa.
Dhagni keessan bu'aa dhagna Kristos akka ta'an hin beektanii ree? Egaa bu'aa dhagna Kristos fuudhee bu'aa dhagna gaalamootaa godhuu ree? Matumaa kun hin ta'u.
Yookiis namni gaalamootaa wajjin walitti maxxane, ishee wajjin dhagna tokko akka ta'u hin beektanii ree? Akkuma caafamee jiru, "Isaan lachanuu foon tokko in ta'u" jedha.
Inni gooftaa wajjin walitti maxxane immoo hafuuraan isaa wajjin tokko in ta'a.
Halalummaa baqadhaa! Cubbuun namni hojjetu keessaa warri kaan hundinuu dhagna namaa hin tuqan; namni halaleen garuu dhagna isaatti cubbuu hojjeta.
Dhagni keessan mana qulqullummaa hafuura qulqulluu isa isin keessa jiriu ta'uu isaa hin beektanii ree? Hafuura kanas Waaqayyo biraa argattan; mana qulqullummaa hafuura isaas erga taatanii, isin kan ofii keessanii miti.
Waaqayyo gatiidhaan isin bitate; kanaaf guutummaa dhagna keessaniin waan inni ittiin galateeffamu hojjedhaa!



Gaaffiin isin anaaf caaftan na ga'eera; waa'ee dhiiraa fi dubartiin walii wajjin jiraachuu garuu, namni dubartii bira dhaquu yoo dhiise gaarii dha.
Qorama ejjaa ooluudhaaf garuu, dhiirri adduma addaan haadha manaa ofii isaatii haa qabaatu, dubartiinis adduma addaan abbaa manaa ofii isheetii haa qabaattu.
Abbaan manaa jaalalaan haadha manaa isaa bira haa ga'u, haati manaas jaalalaan abbaa manaa ishee bira haa geessu.
Haati manaa abbaa manaa ishee malee, dhagna ishee akka jaallatte gochuu hin dandeessu; abbaan manaas akkasuma haadha manaa isaa malee, dhagna isaa akka jaallate gochuu hin danda'u.
Yeroo itti kadbataaf of kennuudhaaf walii galtan irraa kan hafe, wal bira ga'uu wal hin didinaa; isa booddee of qabuu dadhabuu keessan irraa kan ka'e immoo, Seexanni isin qoruudhaaf karaa akka hin argannetti, deebitanii wal bira in geessu.
Kanas karaa isiniif banuufan jedhe malee, isin abboomuuf miti.
Ani illee namoonni hundinuu fuudhuu dhiisanii akka koo akka ta'an nan jaalladhan ture. Haa ta'u iyyuu malee, namni adduma addaan kennaa Waaqayyo isaaf kenne qaba; inni tokko kennaa akkasii, inni kaanis kennaa akkasii qaba.
Warri hin fuudhinii fi warri abboonni manaa isaanii irraa du'an akka koo fuudhaa fi heeruma malee yoo hafan isaaniif ba'eessa, nan jedha.
Of qabuu hin danda'an yoo ta'e garuu haa fuudhan, haa heerumanis; kajeellaa fooniitiin gubachuu irra fuudhuu, heerumuus in wayya.
Warri wal fuudhan akka gargar hin baane nan abbooma; kanas gooftaatu abboome malee ana miti; haati manaa abbaa manaa isheettii gargar hin ba'in!
Yoo abbaa manaa isheettii gargar baate garuu, utuu hin heerumin haa teessu yookii immoo abbaa manaa isheetti haa araaramtu; abbaan manaas haadha manaa isaa hin baasin!
Warra kaan immoo gooftaa utuu hin ta'in ani nan gorsa; namni amane tokko haadha manaa hin amanin yoo qabaate, isheenis abbaa manaa ishee sanaa wajjin jiraachuu yoo jaallatte, inni ishee hin baasin!
Dubartiin amante tokko abbaa manaa hin amanin yoo qabaatte, innis haadha manaa isaa sanaa wajjin jiraachuu yoo jaallate, isheen namicha gad hin dhiisin.
Abbaan manaa hin amanin karaa haadha manaa isaatii Waaqayyo biratti fudhatamaa dha; haati manaa hin amanin karaa abbaa manaa isheetii Waaqayyo biratti fudhatamtuu dha. Yoo akkas ta 'uu dhaabaate ijoolleen keessan Waaqayyo biratti fudhatamoo miti, amma garuu fudhatamoo dha.
Isin keessaa inni hin amanin hidhata isaattii gargar ba'uu yoo fo'ate garuu, gargar ba'uu in danda' a; Waaqayyo jireenya nagaatiif waan isin waameef; yeroo kanatti inni amane yookiis isheen amante hidhata gaa'elaattii hiikamuu isaanii ti.
Ati dubartii nana! Abbaa manaa kee gara amantiitti akka fiddu attamitti beekta? Atis namicha nana! Haadha manaa kee gara amantiitti akka fiddu attamitti beekta?

Namni adduma addaan akka gooftichi isaaf qoodee kennetti, akka yeroo Waaqayyo isa waamettis itti fufee haa jiraatu; akkuma kanattis waldoota kristiyaanaa iddoo hundumaa jiran nan seerradha.
Namni erga dhagna qabatee waamame, akka waan dhagna hin qabatinii hin ta'in; namni utuu dhagna hin qabatin waamames dhagna qabachuu hin barbaadin!
Abboommota Waaqayyoo eeguutu gatii qaba malee, dhagna qabachuun yookiis dhagna qabachuu dhiisuun gatii hin qabu.
Namni adduma addaan waamicha Waaqayyo itti isa waame keessatti haa hafu.
Waaqayyo yommuu si waame garbummaa jala turtee? Kun si hin dhibin! Birmadummaa argachuu yoo dandeesse immoo, caalaatti itti jabaadhu.
Namni garbummaatti utuu jiruu waamicha gooftaa argate, goofticha biratti inni birmaduu dha; akkasumas namni birmadummaatti utuu jiruu waamame, inni Kristosiif garbicha.
Waaqayyo gatiidhaan isin bitate, kanaafis garba namootaa hin ta'inaa!
Egaa obboloota ko, namni adduma addaan waamicha itti waamame keessatti hafee Waaqayyoo wajjin haa jiraatu.

Waa'ee warra qeerrummaadhaa fi durbummaatti jiranii gooftaan abboommii hin kennine; ani garuu akka nama araara gooftaa argatee amanamaa ta'eetti, waa'ee isaaniitiif yaada koo nan kenna.
Rakkina dhufuuf jiru kana keessatti namni utuu hin fuudhin akkasumatti yoo hafe ba'eessa anatti fakkaata.
Seera gaa'elaatiin haadha manaa keetti hidhamteettaa? Yoos ittii hiikamuu hin barbaadin! Niitii hin fuunee? Yoos niitii fuudhuu hin barbaadin!
Haa ta'u iyyuu malee, yoo fuute cubbuu hojjechuu kee miti; durbis yoo heerumte cubbuu hojjechuu ishee miti. Warri fuudhanii fi warri heeruman garuu guyyaa guyyaatti jireenya isaani itti rakkinni isaan argata; ani immoo rakkina kana jalaa isin oolchuu barbaadee isin gorsuu koo ti.
  bboloota ko, yeroon si'anaa kun dhumuuf jedha jechuu koo ti; si'achi warri haadha manaa qaban akka warra hin qabaatinii haa ta'an.
Warri boo'an akka warra hin boo'inii, warri gammadan akka warra hin gammadinii, warri bitan akka warra qabeenya hin godhatinii haa ta'an!
Warri biyya lafaatti dhimma ba'an, akka warra itti dhimma hin ba'inii haa ta'an! Biyyi lafaa inni amma mul'atu kun in dhidhima.
Waan biyya lafaa kanatti dhimmuu dhiiftanii akka jiraattan nan barbaada. Namni hin fuudhin gooftaa gammachiisuudhaaf hojii gooftaatiif dhimma;
namni fuudhe garuu haadha manaa isaa gammachiisuudhaaf waan biyya lafaatiif dhimma.
Yaadni isaas iddoo lamatti hiramaa dha; dubartiin deebitee hin heerumin yookiis durbi namummaa ishee fi hafuura ishee jireenya qullaa'aadhaaf kennite, hojii gooftaaf in dhimmiti; isheen heerumte garuu abbaa manaa ishee gammachiisuudhaaf waan biyya lafaatiif dhimmiti.
Kanas isin gargaaruuf nan dubbadhe malee, funyoo morma keessanitti diruuf miti; isin wanta qajeelaa,wanta dhaabataas hojjechaa, yaadni keessan waan biraatti utuu hin harkifamin hojii gooftaatiif akka of kennitan nan barbaada.
Namni tokko fuudha ga'ee, kaadhima isaa fuudhuu dhiisuun isaa akka waan ishee irratti dabaa hojjetee yoo itti fakkaate garuu, fuudhuun isaas hin oolu erga ta'ee, akkuma dur jaallatetti wal haa fuudhan; akkas gochuu isaatiin cubbuu hin hojjetu.
Namni tokko immoo fuudhaaf wanti isa giddisiisu hin jiru yoo ta'e, fedha foon isaatiis mo'achuu yoo danda'e, yaaduma garaa isaatiin in dhaabata; inni kun yaada garaa isaa muree kaadhima isaa durbummaatti yoo dhiise ba'eessa gochuu isaa ti.
Egaa namni ishee kaadhimate fuudhu ba'eessa godha; inni ishee kaadhimate fuudhuu dhiisee akkasumatti hafus caalaatti ba'eessa godha.
Haati manaa, hamma abbaan manaa ishee jirutti seera gaa'elaatiin isatti hidhamtee jiraatti. Erga abbaan manaa ishee du'ee garuu, abbaa feetetti heerumuu in dandeessi, garuu, nama amanetti haa heerumtu.
Haa ta'u iyyuu malee, yoo heerumuu dhiifte akka yaada kootti caalaa gammachuu in argatti; anis immoo hafuura Waaqayyoo qaba jedheen yaada.





Waa'ee qalma waaqayyolii tolfamaniif dhi'eeffamanii gaafattanii turtan. Isin keessaa jarri tokko, "Hundumti keenya beekumsa qabna" akka jedhan in beekna; beekumsi akkasii nama bokoksa, jaalalli garuu tokkummaa in ijaara.
Namni caalaa beekaof se'u amma illee akka beekuun isaaf ta'utti hin beeku;
namni waaqayyoon jaallatu garuu, isa biratti beekamaa in ta'a.
Egaa waa'ee qalma Waaqayyolii tolfamaniif dhi'eeffame nyaachuu immoo, Waaqayyo tolfamaan dhuguma jireenya akka hin qabne akkasumas Waaqayyo tokkicha malee kan biraa akka hin jirre nuyi in beekna;
waaqayyolii kan jedhaman waaqa keessa lafa irras jiru; waaqayyoliin, gooftoliin akkasiis baay'ee dha.
Nuuf garuu Waaqayyo tokkichatu jira; innis abbaa, isa waan hundumaa uume, isa nuyi maqaa isaatiif jiraannus. Akkasumas gooftaa tokkichatu jira; innis Yesus Kristos, isa wanti hundumtuu ittiin uumame, isa nuyi ittiin jiraannus.
Haa ta'u iyyuu malee, hundumatu beekumsa kana qaba miti; garuu kaan hamma ammaatti itti turanii waa'ee waaqayyolii tolfamanii kana itti baraniiru. Kanaaf yeroo foon qalmaa sana nyaatan akkuma waan Waaqayyo tolfamaadhaaf dhi'eeffameetti in nyaatu; yaadni garaa isaanii dadhabaa waan ta'eefis kanaan in xureeffamu.
Nyaanni gara Waaqayyootti nu hin dhi'eessu; yoo nyaachuu dhiifne wanti nutti badu, yoo nyaannes wanti nutti tolu hin jiru.
Garuu kana fo'achuu danda'uun keessan kun karaa tokkoon warra amantiitti dadhaboo ta'anitti gufuu akka hin taane, of eeggadhaa!
Tarii namni tokko, utuu ati inni beekumsa kana qabdu galma waaqayyo tolfamaa keessatti maadiitti dbi'aattee jirtu, si arga ta'a; kun qalma waaqayyo tolfamaadhaaf dhi'aatu nyaachuutti yaada garaa isaa isa dadhabaa hin kakaasuu ree?
Akkasitti, namichi dadbabaan kun, obboleessumti kee inni Kristos du'eef beekumsa ati qabduun in balleeffama.
Karaa kanaan obboloota keessan yakkitanii, yaada garaa isaanii isa dadhabaa madeessuu keessaniin Kristosin in yakkitu.
Kanaafis nyaata akkasiitti dhi'aachuun sababii obboleessa koo kuffisu yoo ta'e, ani obboleessa koo akkan hin kuffifnetti matumaa deebi'ee foon hin nyaadhu.


Ani birmaduu mitii ree? Ani ergamaa mitii ree? Ani gooftaa keenya Yesusin hin arginee ree? Isin bu'a hojii ani gooftaadhaaf hojjedhee mitii ree?
Ergamaa ta'uun koo warra kaan biratti hin fudhatamne yoo ta'e iyyuu isin biratti fudhatama dha; isin kan gooftaa ta'uun keessan iyyuu ergamaa ta'uu koo mallattoodhaan in cimsa.
Warra ana irratti dubbataniif deebii, waan ana irratti dubbataniifis falmata qaba.
Waan nyaannu waan dhugnus argachuun nuuf hin ta'uu ree?
Akka ergamoota warra kaanii, akka obboloota gooftaa, akka Keyfaas nuyi immoo niitii amante fuunee iddoo hundumaatti wajjin adeemuun nuuf hin ta'uu ree?
Yookiis anumaa fi Baarnaabaas duwwaatu soora keenyaaf addaan hojjechuun barbaachisee ree?
Namni loltuu ta'ee qacarame, horii ofii isaatiin lola dhaqee beekaa ree? Namni waynii dhaabe, ija waynichaa hin nyaatuu ree? Namni horii tiksu, aannan horii sanaa hin dhuguu ree?
Ani isa seerichi jedhun dubbadha malee, yaada namaa duukaa bu'ee kana hin dubbadhu.
Seera keessatti, "Qotiyyoo siribsiisaa irra jiru afaan isaa hin hidhin!" kan jedhu caafamee jira; egaa Waaqayyo qotiyyoota duwwaadhaaf dhimmee ree?
Karaa hundumaa waa'ee keenyaaf dubbata mitii ree? Namni qotiisa qotu waa abdachaa akka qotuuf, inni midhaan siribsiisus ija isaatii hirmaachuudhaaf abdachaa akka siribsiisuuf, kun nuuf jedhee caafame.
Nuyi wanta jireenya hafuuraatiif barbaachisu erga isiniif facaafnee, wanta jireenya fooniitiif barbaachisu utuu isin irraa haammannee nutti guddata turee ree?
Warri kaan kan akkasii isin irraa argachuun in ta'aaf erga ta'ee, nuuf immoo caalaatti nuuf hin ta'u turee ree? Nuyi garuu waan nuuf in ta'a ture kanaan hin hojjenne, wangeela Kristositti danqaraa akka hin taaneef, waan hundumaa of irra keenye.
Warri mana qulqullummaa keessaa hojjetan, mana qulqullummaatii nyaata isaanii akka argatan, warri iddoo aarsaatti qalma dhi'eessan isa aarsaadhaaf dhi'aate sana irraa akka hirmaatan hin beektanii ree?
Akkasuma immoo warri wangeela labsan waan ittiin jiraatan wangeelichumaan akka argatan gooftichi abboomeeraaf.
Akkasuma immoo warri wangeela labsan waan ittiin jiraatan wangeelichumaan akka argatan gooftichi abboomeeraaf.
Ani garuu waan anaaf in ta'a ture kana keessaa tokkotti illee dhimma hin baane. Ammas wanta anaaf in ta'a ture kana argachuudhaaf jedhee kana caafuu koo miti; kanaa mannaa du'uu koo wayya. Waanan ittiin of jajuu danda'u kana, namni bishaan itti na duraa hin naqin.
Wangeela lallabuu kootiin of jajuu hin danda'u; kana himuun ana irraa in barbaadama; wangeela yoon lallabuu dhaabaadhe garuu, anaaf wayyoo!
Fedha kootiin utuun kana godhee gatii nan argadhan ture; fedha koo malee erga ta'ee garuu, hojiin kun Waaqayyo biraa hadaraa anatti kennamuu isaa ti.
Egaa bu'aan koo maali ree? Bu'aan koo lallabuu koo ti, wangeelaan isa argachuun anaaf in ta'a tures utuu hin gaafatin, wangeela tola namatti himuu dha.
Namoota hundumaa biratti birmaduu ta'ee utuman jiruu, caalaatti namoota buufachuudhaaf hundumaaf garba of godheera.
Yihudoota biratti, warra Yihudootaa buufachuudhaaf akka Yihudiin ta'e; warra seera jala jiran biratti, ofii kootii seera jala yoon jiraa'chuu dhaabaadhe iyyuu, warra seera jala jiran sana buufachuudhaaf akka nama seera jala jiruun ta'e.
Warra seericha hin qabne biratti, isaan buufachuudhaaf akka nama seericha hin qabneen ta'e; haa ta'u iyyuu malee, seera Kristos jala waanan jiruuf, ani seera Waaqayyoo hin dhabne.
Warra amanti itti xobbee ta'an biratti, warra amantiitti xobbee ta'an buufachuudhaaf akka nama xobbee ta'eera; karaadhuma hundumaan namoota muraasa illee oolchuudhaaf, namoota hundumaa biratti waan fakkaatu hundumaa ta'eera.
Hojii wangeelaatiin kennaa isaa keessaa hirmaachuudhaaf, wangeelaaf jedhee kana hundumaa nan godha.
Warri wal dorgoman hundinuu yoo fiigan iyyuu, kan dura darbee kennaa argatu garuu, tokkicha akka ta'e hin beektanii ree? Isinis akkasuma kennaa sana akka argattaniif fiigaa!
Namni dorgeedhaaf qophaa'u, waan eeggachuu isa barbaachisu hundumaa irraa of in eeggata. Warri wal dorgoman gonfoo baala irraa hojjetame, isa coollagee badu argachuudhaaf kana godhu; nuyi garuu isa hin badne argachuudhaaf in dhamaana.
Anis akkuma kanatti akeeka koo bira ga'uudhaaf nan fiiga; abootuun koos akka nama akeeka isaa dhabee qilleensa rukutuu hin ta'u.
Ani warra kaan dorgomeetti waamee ofii kootii akkan keessaa hin hambifaneef, dhagni koo itti baree waan itti dhufu hundumaa akka danda'u haleelee akka abboomamus gochuun anaaf in ta'a.Yaa obboloota ko! Abboonni keenya hundinuu, [utubaa] duumessaa sana jala akka turan, hundumti isaaniis galaanicha akka ce'an akka beektan nan barbaada.
Hundumti isaaniis kan Musee ta'uudhaaf duumessichaa fi galaanicha keessatti cuuphamaniiru,
hundumti isaanii nyaata hafuuraa isa tokkicha sana nyaataniiru;
hundumti isaanii dhugaatii hafuuraa isa tokkicha sana dhuganiiru; isaan kattaa hafuuraa isa guddicha, isa isaanii wajjin adeemaa turettii dhuganiiru; kattaan guddichi sun immoo Kristos ture.
Haa ta'u iyyuu malee, Waaqayyo isaan keessaa namoota baay'eetti waan hin gammadiniif, lafa duwwaatti in gataman.
Wanti kun hunidinuu immoo, nus akkuma isaan sanaa waan hamaa akka hin hawwineef of nu eeggachiisu.
Isaan keessaa kaan waaqayyolii toffamaniif akka sagadan, isin warra waaqayyolii tolfaman waaqessan hin ta'inaa! Akkuma caafame, "Jarri gar-malee nyaachuu fi dhuguuf taa'anii, gar-malee sirbuuf immoo ka'an" jedhe.
Isaan keessaa kaan gaalamootummaatti gad of dhiisanii, guyyaa tokkotti namoonni kumni digdamii sadii akka dhuman, kottaa nu immoo gaalamootummaatti gad of hin dhiifnuu!
Isaan keessaa kaan aangoo gooftichaa qoranii, bofni akka isaan balleesse, nu immoo aangoo gooftichaa qoruun nuuf hin ta'u.
Isaan keessaa kaan guungumanii, ergamaa isa nama balleessuun akka balleeffaman, isinis hin guunguminaa!
Wanti kun hundinuu warra kaan qoqqobachuudhaaf isaanitti dhufe, nuyi warra dhumni barichaa irra ga'eef immoo barumsa akka nuuf ta'uuf caafame.
Kanaafis namni dhaabatee waan jiru itti fakkaatu, akka hin kufneef of haa eeggatu!
Qoramni namatti dhufee hin beekne isinitti hin dhufne. Waaqayyo amanamaa waan ta'eefis, humna keessan gararraatti akka isin qoramtaniif isin hin dhiisu, garuu qorama sana keessatti akka isin dandeessan in godha, karaa isin keessaa baatanis isiniif in kenna.
Kanaafis yaa michoota ko, waaqayyolii tolfamaniif sagaduu irraa fagaadhaa!
Isin warra hubatootti nan dubbadha; waanan dubbadhu immoo isinumti faradaa!
Xoofoo eebbaa isa eebbifannu irraa hirmaachuun keenya, dhiiga Kristos irraa hirmaachuu keenya mitii ree? Buddeena isa cabsannu irraa hirmaachuun keenya, dhagna Kristos irraa hirmaachuu keenya mitii ree?
Buddeenni tokkicha waan jiruuf, nus immoo hammam yoo baay'anne iyyuu, hundumti keenya buddeena tokkicha sana irraa waan hirmaannuuf, nuyi dhagna tokkicha.
Mee saba Israa'el ilaalaa! Warri kennaa dhi'aatu sana irraa nyaatan, kennaa iddoo aarsaa irraa Waaqayyoo wajjin hirmaatu, mitii ree?
Egaa kun, qalmi waaqayyolii tolfamaniif dhi'eeffame yookiis Waaqayyo tolfamaan ofuma isaatii waan tokkotti in gala jechuu koo tii ree?
Waawuu! Warri saba Waaqayyoo hin ta'in waan qalmaaf dhi'eessan hafuurota hamootaaf dhi'eessu malee, Waaqayyoof miti jechuu koo ti; ani immoo akka isin hafuurota hamootaa wajjin hirmaattota taatan hin barbaadu.
Xoofoo gooftaa keessaa akkasumas xoofoo hafuurota hamootaa keessaa dhuguu hin dandeessan; maaddii gooftaa irraa akkasumas maaddii hafuurota hamootaa irraa hirmaachuu hin dandeessan.
Nuyi gooftaa hinaafsisuu barbaannaa ree? Nuyi isa caalaa jaboodhaa ree?
Wanti hundinuu dhowwaa hin qabu! in jedhama, garuu wanti hundinuu immoo nama hin gargaaru; "Wanti hundinuu dhowwaa hin qabu!" garuu wanti hundinuu ijaarsaaf hin ta'u.
Namni waan isatti tolu utuu hin ta'in, waan nama kan biraatti tolu haa barbaadu!
Foon dhaabii fooniitti gurguramus, yaada garaa keessanii akka hin tuqneef, waaqayyolii tolfamaniif qalamuu isaa utuu hin gaafatin, nyaachuu in dandeessu;
akkuma caaffanni qulqullaa'aan jedhu iyyuu, "Biyyi lafaa wanti ishee keessa jirus hundinuu kan gooftaa ti".
Namni hin amanne tokko mana isaatti nyaataaf yoo isin waame, isinis dhaquu yoo barbaaddan, yaada garaa keessanii akka hin tuqneef, maaliif qophaa'e jettanii utuu hin gaafatin, waan isiniif dhi'aate nyaadhaa!
Namni tokko, "Kun qalma aarsaadhaaf dhi'aatee dha" jedhee yoo isinitti hime garuu, waa'ee namicha isinitti hime sanaaf, yaada garaa isaas waan tuquuf hin nyaatinaa!
Kunis yaada garaa isaa akka hin tuqneef malee, yaada garaa kee jechuu koo miti; ati immoo, "Yoos birmadummaan koo yaada garaa nama biraatiin maaliif ittifama ree?
Ani ga'aa koo galateeffadhee yoon fudhadhe, nyaata isa ani Waaqayyoon itti galateeffadheef maaliifan ceepha'ama ree?" jettee in gaafatta ta'a.
Egaa yoo nyaattan yookiis yoo dhugdan yookiis waanuma hojjettan hundumaa ulfina Waaqayyoof hojjedhaa!
Warra Yihudootaatti, warra Yihudoota hin ta'inittis yookiis waldaa kristiyaanaa Waaqayyootti gufuu hin ta'inaa!
Ani karaa koo waanuman hojjedhuun nama hundumaa gammachiisuu nan yaala; isaan akka fayyaniif, waan anaaf waa'ee baasu utuu hin ta'in, waan namoota baay'eedhaaf waa'ee baasu nan barbaada.
Egaa akkuma ani fakkeenya Kristos fudhadhe, isinis immoo fakkeenya koo fudhadhaa!
Waan hundumaatti waan na yaadattaniif, barsiisa ani isin barsiisetti qabamtanii waan jirtaniif, isin nan jaja.
Amma immoo Kristos mataa warra dhiiraa, abbaan manaa mataa haadha manaa, Waaqayyo mataa Kristos ta'uu isaa, akka beektan nan barbaada.
Dhiirri waldaa keessatti yommuu kadhatu yookiis yommuu waan Waaqayyo itti mul'ise himu, yoo haguuggate mataa isaa in salphisa.
Dubartiin waldaa keessatti yommuu Waaqayyoon kadhattu yookiis yommuu waan Waaqayyo itti mul'ise himtu, yoo haguuggachuu dhaabaatte garuu, mataa ishee in salphifti; isheen kun dubartii mataa haaddattee wajjin wal hin caaltu.
Egaa dubartiin yoo haguuggachuu dhaabaatte, rifeensa mataa ishee murachuu iyyuu hin yeellaatu, dubartiin sababii malee rifeensa mataa ishee muratte yookiis haaddatte salphachuu yoo jibbite immoo haa haguuggattu.
Dhiirri bifa Waaqayyootii fi ulfina Waaqayyoo kan argisiisu erga ta'ee, haguuggachuun isaaf hin ta'u; dubartiin garuu ulfina dhiiraa in argisiifti.
Jalqabatti dubartiitu dhiirattii argame malee, dhiirri dubartiittii hin argamne.
Dubartiitu dhiiraaf jedhee uumame malee, dhiirri dubartiidhaaf jedhee hin uumamne.
Kanaaf dubartiin ergamoota Waaqayyoo duratti aboo jala jiraachuu ishee kan argisiisa, haguuggii mataa irraa qabaachuun in ta'aaf.
Haa ta'u iyyuu malee, gooftaan ishee dubartii isa dhiiraattii, isa dhiiraas ishee dubartiittii addaan baasee hin ilaalu.
Dubartiin dhiirattii akkuma argamte akkasuma immoo dhiirri dubartii irraa dhalate, hundinuu garuu Waaqayyo biraa dhufan.
Dubartiin utuu mataa ishee hin haguuggatin waldaa keessatti Waaqayyoon kadhachuun qajeelaa dhaa ree? Isinumti ofii keessanii faradaa!
Dhiirri rifeensa mataa isaa dheereffachuun isaaf salphina akka ta'e, akki namni itti uumame isin hin barsiisuu ree?
Garuu dubartiin rifeensa dheeraa yoo qabaatte, kun isheedhaaf ulfina mitii ree? Rifeensi ishees akka isheen ittiin golgattuuf kennameef.
Nama yaada kanaan mormuu barbaaduuf garuu, nuyi, waldoonni Waaqayyoos amala kan biraa hin qabnu.
Yeroo sagadaaf walitti qabamtanitti, akka itti walitti qabamuu keessanii wayyeessuu irra caalaa kan balleessu waan ta'eef, waa'ee isaatiif isa ani dubbachuuf jiru keessatti isin hin jajadhu.
Hundumaa dura waldaan keessan yommuu walitti qabamu, yaadaan gargar ba'uun isin keessa akka jiru dhaga'eera; kana keessaa kaan dhugaa akka ta'ee nan amana.
Isin keessaa warri qoramanii fudhataman akka beekamaniif, isin gidduutti barsiisa isaaniitiin gargar ba'uun jiraachuutu ta'a.
Egaa akka isin itti walitti qabamtan kanatti walitti qabamuun, irbaata gooftaa isa qulqulluu nyaachuuf hin ta'u
Yeroo nyaataatti hundinuu adduma addaan nyaata fidee dhufee nyaachuutti in ka'a, inni tokko in beela'a, inni kaan immoo in machaa'a.
Maali? mana itti nyaattanii dhugdan hin qabdanii ree? Yookiis waldaa Waaqayyoo tuffachuu keessanii? Warra homaa hin qabnes yeellaasisuu keessanii? Ani maal isiniin jedhu ree? Isin jajadhuu ree? Ani kana irratti isin hin jajadhu.
Barsiifni ani isinitti dabarse, isuma ani gooftaa biraa fudhadhe ture. Innis, Yesus gooftaan halkanuma itti dabarfamee kenname sanatti buddeena fuudhee,
Waaqayyoon galateeffatee, buddeenicha cabsee, "Inni isiniif cabe kun dhagna koo ti, kanas seenaa kootiif godhadhaa!" jedhe.
Erga nyaatanii booddees akkuma sanatti xooficha fudhatee, "Xoofoon kun kakuu isa haaraa, dhiiga kootiin dhaabatuu dha; yeroodhuma isa keessaa dhugdanitti seenaa kootiif godhadhaa!" jedhe.
Yeroodhuma buddeena kana nyaattanitti, yeroodhuma xoofoo kana keessaa dhugdanitti hamma gooftaan deebi'ee dhufutti akka inni [namootaaf] du'e in labsitu.
Kanaafis sababii maaliitiif akka dhi'aatu utuu gargar hin baasin namni buddeenicha nyaatu, xoofoo gooftaa keessaas dhugu, dhagna gooftaa dhiiga isaas in yakka.
Egaa, namni qoree of haa ilaalu! Ergasiis buddeenicha irraa haa nyaatu, xooficha keessaas haa dhugu.
Dhagna gooftaa ta'uu isaa yaadatee utuu gargar hin baasin namni buddeenicha nyaatu, xooficha keessaas dhugu, firdii of irratti fiduudhaaf in nyaata in dhugas.
Sababii kanaaf baay'een keessan dhukkubsatoo dha, dadhaboo dhas; namoonni kaanis du'aniiru,
Utuu of irratti arginee nuyi of irratti murreerra ta'ee, Waaqayyo nutti hin faradu, ture.
Yeroo amma nutti faradamu immoo, firdiin bara baraa biyya lafaa wajjin akka nutti hin faradamnetti, gooftichi akkasitti adabee nu qajeelcha.
Kanaafis yaa obboloota ko! Irbaata gooftaa isa qulqulluu nyaachuudhaaf yommuu walitti qabamtan wal eegaa.
Walitti qabamuun keessan firdii Waaqayyoo akka isin irratti hin fidneef, namni beela'e mana isaatti haa nyaatu! Waa'ee dhimma isa kan biraa immoo yommuun dhufu nan seerradha.
Yaa obboloota ko! Waa'ee kennaa garaa garaa hafuurri qulqulluun kennuu, akka hubattan nan barbaada.
Isin amma illee saba Waaqayyoo utuu hin ta'in dura, karaa irraa kaachifamtanii gara waaqayyolii tolfaman warra duudaatti, akka oofamaa turtan in beektu.
Akkasumas namni hafuura Waaqayyootiin geggeeffamu, "Yesus abaaramaa dha" jechuu, namni tokko illees hafuura qulqulluutiin yoo ta'e malee, "Yesus gooftaa dha" jechuu, akka hin dandeenye cimsee isinittan beeksisa.
Kennaan hafuuraa gosa garaa garaatu jira, hafuurichi garuu tokkichuma.
Ergaa garaa garaatu jira, gooftaan ergamaniif garuu tokkichuma.
Hojii garaa garaatu jira, Waaqayyo inni hojii hundumaa adduma addaan yaada namaa keessa kaa'u garuu tokkicha.
Karaan kennaan hafuuraa adduma addaan nama keessaa mul'atu, hundumaaf bu'aa akka ta'uuf kenname.
Isa tokkoof ogummaadhaan dubbachuutu hafuuraan kennameef, isa kaaniif immoo beekumsa barsiisuutu hafuuruma sanaan kennameef;
isa kaaniif amantiitu hafuuruma sanaan kennameef, isa kaaniif immoo kennaa warra dhukkubsatan fayyisuutu hafuura tokkicha sanaan kennameef;
isa kaaniif dinqii hojjechuutu, isa kaaniif raajii dubbachuutu, isa kaaniif hafuurota gargar baasee beekuutu, isa kaaniif afaan hin beekamneen dubbachuutu, isa kaaniif afaan hin beekamne sana hiikuutu kennameef!
Hafuurri innumti tokkichi sun hojii kana hundumaa hojjetamuudhaan in ga'a; inni akka jaalala isaatti tokkon tokkon namaaf kennaa addaa in hira.
Kristos akka dhagna tokkicha isa bu'aa dhagnaa baay'ee qabuu ti; bu'aan dhagnaa sun yoo baay'atan iyyuu dhagnuma tokkicha.
Nuyi Yihudoonni, warri Yihudoota hin ta'inis, warri garbummaa jala jiran, warri birmaduunis hundumti keenya dhagna tokko ta'uudhaaf hafuura tokkoon cuuphamneerra, nuyi hundumti keenya akka dhugnuufis hafuurri qulqulluun inni tokkichi nuuf kennameera.
Dhagni tokko immoo bu'aa dhagnaa baay'ee qaba malee, tokkicha duwwaa qaba miti.
Fakkeenyaaf miilli, "Ani harka miti; kanaaf ani kan dhagnaa miti" yoo jedhe, kun bu'aa dhagnaa tokko ta'uu isaa hin oolchu.
Gurris, "Ani ija miti, kanaaf ani kan dhagnaa miti" yoo jedhe, kun bu'aa dhagnaa tokko ta'uu isaa hin oolchu.
Egaa guutummaan dhagnaa ija utuu ta'ee, attamitti dhaga'uu danda'a ree? Guutummaan dhagnaa gurra utuu ta'ee, attamitti fuunfachuu danda'a ree?
Waaqayyo garuu bu'aa dhagnaa hundumaa adduma addaan akka ofii barbaadetti iddoo iddoo isaatti qopheesse.
Bu'aan dhagnaa hundumtuu, bu'aa dhagnaa tokkicha isa waan tokkicha duwwaa hojjetu yoo ta'e, attamitti dhagna guutuu ta'a ree?
Kanaaf akka amma jirutti, bu'aan dhagnaa baay'eedha, dhagni garuu tokkicha.
Iji harkaan, "Ati anaaf hin barbaachiftu" yookiis mataan miillan isaatiin "Isin anaaf hin barbaachiftan" jechuu hin danda'u.
Caalaatti iyyuu bu'aa dhagnaa hundumaa keessaa warra barbaachisoo hin fakkaannetu barbaachisoo dha.
Bu'aa dhagnaa warra tuffatamoo nutti fakkaataniifis caalaatti ulfina in laannaaf; bu'aan dhagna keenyaa warri hin argisiifamne eegumsa caalaa in argatu,
warra argisiifamaniif garuu eegumsi akkasii hin barbaachifne. Waaqayyo bu'aan dhagna namaa inni tuffatamaan ulfina caalaa akka argatutti walitti uume.
Inni uumes gargar ba'uun bu'aa dhagnaa giddutti utuu hin argamin, qixxeetti walii isaaniitiif akka yaadaniif kana godhe.
Bu'aa dhagnaa kana keessaa inni tokko yoo dhiphate, hundinuu isaa wajjin in dhiphatu; inni tokko yoo ulfaate, hundinuu isaa wajjin in gammadu.
Ammas hundumti keessan dhagna Kristos, adduma addaanis bu'aa dhagna isaatii ti.
Waaqayyos waldaa kristiyaanaa keessatti duraan dursee ergamoota, lammaffaa warra waan inni itti mul'ise dubbatan, sadaffaa warra dubbii isaa barsiisan, kana booddees warra dinqii hojjetan, isaanitti aansees warra dhukkubsatoota fayyisuudhaaf kennaa qaban, warra namoota gargaaran, warra hojii geggeessan, warra afaan hin beekamneen dubbatan kaaseera.
Hundumatu, ergamootaa ree? Hundumatu mul'ata Waaqayyoo dubbataa ree? Hundumatu dubbii isaa barsiisaa ree? Hundumatu dinqii hojjetaa ree?
Hundumatu kennaa dhukkubsatoota fayyisuu qabaa ree? Hundumafu afaan hin beekamneen dubbataa ree? Hundumatu isa dubbatame hiikaa ree?
Isin garuu kennaa warra caalan argachuudhaaf dhama'aa! Ani immoo isaan kana hundumaa irra isa caalu iyyuu isinittan argisiisa.
Afaan namoonni yookiis afaan ergamoonni Waaqayyoo dubbataniin dubbadhee, jaalala yoon qabaachuu dhaabaadhe, ani akka sibiila kililchuu yookiis dibbee kosh kosh jedhuun ta'e.
Raajii dubbachuudhaaf kennaa qabaadhee, dhoksaa jiru hundumaa beekee; beekumsa hundumaa qabaadhee, gaara iddoo isaatii hamman bututti amantii guutuus qabaadhee, jaalala yoon qabaachuu dhaabaadhe garuu, ani homaa miti.
Wantan qabu hundumaa warra dhabaniif hiree, ittiin of jajuudhaafis dhagna koo iyyuu dabarsee  kennee, jaalala yoon qabaachuu dhaabaadhe garuu, homaa waa'ee anaaf hin baasu.
Jaalalli danda'aa dha, gaarummaas in argisiisa; jaalalli hin hinaafu, of hin jaju, of hin bokoksu!
jaalalli, lafa salphinaa hin ijaajju, waan isatti tolu duwwaas hin barbaadu, hin dallanu, waan hamaas nama irratti hin lakkaa'u.
Jaalalli qajeelina dhugaatti gammada malee, jal'inatti hin gammadu.
Jaalalli karaa tokko illee nama hin lafafu, hunduma isaa in amana, hunduma isaa abdata, hunduma isaas obsa.
Jaalalli yoom iyyuu hin badu; kennaa raajii dubbachuu yoo ta'e, hafuuf jira; afaan hin beekamneen dubbachuu yoo ta'e, dhaabachuuf jira, beekumsas yoo ta'e, hafuuf jira.
Wanti nuyi beeknu muraasa, wanti raajii dubbannus muraasa;
raawwatamuun isaa yeroo ga'u immoo, inni  muraasi kun in hafa.
Mucummaa kootti akka mucaatti nan dubbadhe, akka mucaatti nan yaade, akka mucaattis sababii nan kennan ture; amma garuu 	ergan nama ga'aa ta'ee, akka mucaatti jiraachuu dhiiseera.
Nuyi amma akka nama of-ilaalee keessatti waa argee abaluu isaa hin hubatin hafeetti in argina; yommus garuu fuula fuulaan in argina, wanti ani amma beeku muraasa, yommus garuu akkuman ofii beekame, anis guutuutti beekuuf jira.
Egaa amantiin, abdiin, jaalalli isaan kun sadan hafanii in jiraatu; isaan keessaa garuu jaalalatu caala.

   
 
  Toorri hidda dhaloota Yesus Kristos sanyii Daawit, sanyii Abrahaam isa kana.
  Abrahaam Yisihaqin dhalche; Yisihaq Yaaqoobin dhalche; Yaaqoob Yihudaa fi obboloota Yihudaa dhalche.
  Yihudaan Taamaar irraa Faaresii fi Zaaraa dhalche; Faares Hesromin dhalche; Hesrom Aaramin dhalche.
  Aaram Aminaadaabin dhalche; Aminaadaab Nahasoonin dhalche; Nahasoon Salmoonin dhalche.
  Salmoon Rahaab irraa Boazin dhalche; Boaz Ruut irraa Yoobeedin dhalche; Yoobeed Iseyin dhalche.
  Isey Daawit mooticha dhalche; Daawit haadha manaa Uriiyaa irraa Solomoonin dhalche;
  Solomoon Rehobi'aamin dhalche; Rehobi'aam Abiiyaa dhalche; Abiiyaan Asaafin dhalche;
  Asaaf Yoshaafaaxin dhalche; Yoshaafaax Yooraamin dhalche; Yooraam Oziyaasin dhalche;
  Oziyaas Yo'ataamin dhalche; Yo'ataam Akaazin dhalche; Akaaz Hisqiyaasin dhalche.
   Hisqiyaas Minaasee dhalche; Minaaseen Amosin dhalche; Amos Yosiyaasin dhalche.
   Yosiyaas bara sabni Israa'el biyya Baabilonitti booji'amanitti Yekoniyaasii fi obboloota Yekoniyaas dhalche.
   Sabni Israa'el biyya Baabilonitti erga booji'amanii booddee Yekoniyaas Salaati'elin dhalche; Salaati'el Zarubaabelin dhalche.
   Zarubaabel Abiyuudin dhalche; Abiyuud Eliyaaqimin dhalche; Eliyaaqim Azorin dhalche;
   Azor Zaadoqin dhalche; Zaadoq Akiimin dhalche; Akiim Eliyudin dhalche.
   Eliyud Ele'azaarin dhalche; Ele'azaar Maattaanin dhalche; Maattaan Yaaqoobin dhalche;
   Yaaqoob Yoseefin dhalche; Yoseef kun kaadhima Maariyaam; isheen immoo Yesusin isa "Kristosicha" jedhamee moggaafame deesse.
   Dhaloonni kun hundinuu Abrahaamii hamma Daawititti dhaloota kudha afur, Daawitii hamma bara sabni Israa'el biyya Baabilonitti booji'amaniitti dhaloota kudha afur, bara biyya Baabilonitti booji'amanii hamma Kristositti dhaloota kudha afur turan.
  
   Dhalachuun Yesus Kristos akka kanatti fufee jiru ture; Maariyaam haati isaa Yoseefiif kaadhimatamtee turte; isheen Yoseefii wajjin utuu wal bira hin ga'in, hafuura qulqulluudhaan ulfooftee argamte.
   Yoseef inni ishee kaadhimates nama jireenya qajeelaa jiraatu waan tureef, dhoksaatti ishee dhiisuudhaaf murtoo godhe malee, ummata duratti ishee yeellaasisuu hin barbaanne.
   Utuu Yoseef kana yaadaa jiruu, kunoo, ergamaan gooftaa abjuutti itti mul'atee, "Yaa Yoseef ilma Daawit, Maariyaam kaadhimni kee hafuura qulqulluudhaan waan ulfoofteef, ishee of biratti fudhachuu hin sodaatin!
   Isheen ilma in deessi; atis maqaa isaa 'Yesus' jettee in moggaafta, inni ofii isaatii saba isaa cubbuu isaaniittii isaan in fayyisa" jedheen.
   Kun hundinuu inni Waaqayyo gooftaan afaan raajichaatiin dubbate akka raawwatamuuf ta'e.
   Innoo, "Kunoo, durbi in ulfoofti ilmas in deessi, maqaa isaas 'Amaanu'el' jedhanii in moggaasu" jedhe; "Amaanu'el" jechuun "Waaqayyo nuu wajjin jira" jechuu dha.
   Yoseef hirribaa dammaqee, akkuma ergamaan gooftaa isa abboometti kaadhima isaa of biratti in fudhate.
   Haa ta'u iyyuu malee, inni hamma isheen ilma ishee deessutti ishee hin barre; mucicha immoo "Yesus" jedhee in moggaase.


   
 
  Bara mooticha Herodisitti, Yesus mandara Betlihem kutaa biyya Yihudaatti yommuu dhalate, kunoo, namoonni ogeeyyiin urjii lakkaa'an tokko ba'a-biiftuutii gara Yerusaalem dhufan.
  Isaan, "Inni mootii Yihudootaa ta'ee dhalate eessa jira nuyi urjii isaa ba'a-biiftuutti arginee, isaaf sagaduu dhufneerra'o" jedhanii iyyaafatan.
  Herodis mootichi kana dhaga'ee in raafame, Yerusaalem, guutuunis isaa wajjin in raafame.
  Yommus inni luboota warra angafootaa fi barsiisota seeraa saba Yihudootaa keessaa walitti qabee, Masiihiin eessatti dhalachuuf akka jiru isaan gaafate.
  Isaan immoo, "Mandara Betlihem kutaa biyya Yihudaa keessatti in dhalata. Raajichaan caafamee,
  'Ati yaa Betlihem ishee biyya Yihudaa keeessaa! Ati mandaroota gurguddoota Yihudaa hundumaa irra hin xinnaattu; si keessaa kan mo'u tokko saba koo Israa'eliin kan, bulchu in ba'a' kan jedhu jira" jedhan.
  Ergasii Herodis jarreen ogeessota ofitti waamee, yeroo urjichi itti mul'ate isaan irraa hubatee in bare.
  Jaraan immoo, "Dhaqaatii waa'ee mucichaa hubadhaa qoraa! Anis dhaqee akkan sagaduufitti akkuma argitaniin immoo anatti himaa!" jedhee, Betlihemitti isaan erge.
  Kanaaf jarri waan mootichi jedhe erga dhaga'anii booddee karaa isaanii irra bu'an; kunoos urjiin isaan ba'a-biiftuutti arganii turan hamma iddoo mucichi ture sana irra ga'ee dhaabatutti isaan dura in adeeme.
   Jarri urjicha yommuu argan gammachuu sonaan guddaa in gammadan.
   Manatti lixaniis mucicha haadha isaa Maariyaamii wajjin argatanii, lafatti gad gombifamanii isaaf sagadan; qorxii isaaniis bananii, warqee, ixaanaa fi qumbii harka fuudhaa kennaniif.
   Gara Herodisitti akka hin deebineef abjuutti waan ajajamaniif, karaa biraatiin gara biyya isaaniitti deebi'uudhaaf sokkan.
  
   Erga jarri biyya isaaniitti sokkanii immoo, kunoo, ergamaan gooftaa tokko abjuutti Yoseefitti mul'atee, "Ka'ii, mucichaa fi haadha isaa fudhadhuutii biyya Gibxiitti baqadhu! Herodis mucicha ajjeesuudhaaf waan barbaaduuf, hamma ani sitti himutti achuma turi!" ittiin jedhe.
   Yoseef yommus ka'ee mucichaa, haadha isaas fudhatee halkaniin, biyya Gibxiitti in sokke.
   Hamma yeroo Herodis du'ettis achuma ture; kun waan Waaqayyo gooftaan afaan raajichaatiin, Ani biyya Gibxii ilma koo waame" jedhe dubbate haa raawwatamuuf ta'e.
  
   Warri ogeessonni sun akka isa gowwoomsan yommuu hubate Herodis baay'ee aare; akka yericha isa warra ogeessota sana irraa gaafatee barettis Betlihemii fi naannoo ishee hundumaa keessaa ijoollee dhiiraa waggaa lama guutan yookiis isaa gad kan ta'an hundumaa akka ajjeesaniif namoota in erge.
   Kanaanis dubbiin raajicha Ermiyaasiin dubbatame in raawwatame;
   innis,"Sagaleen Raamaatti dhaga'ame, sagalee boo'ichaa fi  wawwaannaa ture; Raahel ijoollee isheetiif boosse, isaan waan hin jirreef jajjabaachuu didde" isa jedhuu dha.
  
   Yeroo Herodis du'etti garuu ergamaan gooftaa tokko biyya Gibxiitti abjuutti Yoseefitti mul'atee,
   "Warri lubbuu mucichaa barbaadan du'aniiruutii, ka'ii, mucichaa fi haadha isaa fudhadhuutii biyya Israa'el dhaqi!" ittiin jedhe.
   Kana irratti inni ka'ee mucichaa fi haadha isaa fudhatee gara biyya Israa'el in dhaqe.
   Arkelaawos qooda abbaa isaa Herodis Yihudaa irratti mo'uu isaa waan dhaga'eef garuu, Yoseef achi dhaquu in sodaate; abjuudhaanis gorfamee gara kutaa biyya Galiilaatti in sokke.
   Achis dhaqee, raajonni waa'ee Yesusiif, "Inni 'Naaziricha in jedhama" jedhanii kan dubbatan akka raawwatamuuf, mandara Naazireet jedhamtu tokko keessa jiraate.

   
 
  Bara sanatti Yohannis cuuphaan sabatti mul'atee, lafa onaa biyya Yihudaatti labsee,
  "Mootummaan waaqaa dhi'aateeraatii yaada garaa keessanii geddaradhaa!" jedhe.
  Isaayaas raajichi,"Sagaleen lafa onaa keessaa in iyya; dhaga'aadhaggeeffadhaa,  gooftichaaf karaa tolchaatii haraa, daandii inni irra adeemus qajeelchaa"  yommuu jedhe waa'ee namicha kanaaf dubbate.
  Yohannis uffata rifeensa gaalaa irraa dha'ame uffatee, mudhii isaas teephaan hidhate; nyaanni isaa immoo hawaannisaa fi damma moggaa ture.
  Yeroo sanatti warri Yerusaalem jiraatan, warri Yihudaa, warri kutaa biyya naanna'aa Yordaanos jiraatan hundinuu lafa Yohannis cuuphaan jirutti ba'an.
  Isaan kun cubbuu isaanii himachaa laga Yordaanositti isa of in cuuphsisu turan.
  Yohannis garuu Fariisotaa fi Saduqoota keessaa namoonni baay'een cuuphamuudhaaf gara isaa dhufuu isaanii yommuu arge, "Isin ijoollee mar'ataa nana, dheekkamsa isinitti bu'uuf jiru jalaa akka baqattaniif, eenyutu isin yaadachiise?
  Ammas yaada garaa geddarachuun keessan ija gaarii haa godhatu!
  Abbaan keenya Abrahaamii dha jettanii kan galtan isinitti hin fakkaatin Waaqayyo dhagoota kanattii Abrahaamiif ijoollee kaasuu akka danda'u isinitti nan hima.
   Ammuma iyyuu qottoon hidda mukaa hundumaa irra kaa'amee jira; mukti ija gaarii hin godhanne hundinuu muramee ibiddatti in naqama" jedhee gorse.
   Yohannisis itti fufee, "Yaada garaa keessanii geddarachuu keessaniif bishaaniin isin nan cuupha, inni ana booddee dhufu garuu ana irra in jabaata, anis kophee miilla isaatii illee baachuudhaaf nama ta'u miti; inni hafuura qulqulluudhaa fi ibiddaan isin in cuupha.
   Oobdii isaa keessatti midhaan kan ittiin qulleessu hafarsaa of harkaa qaba; midhaan isa qulleeffames gombisaa isaatti in sassaaba; habaqii isaa garuu ibidda hin dhaamneen in guba" jedheen.
  
   Yesus yommus Yohannis cuuphaan akka isa cuuphuuf Galiilaadhaa Yordaanositti isa bira dhufe.
   Yohannis garuu, "Siin cuuphamuun anaaf barbaachisa, ati immoo cuuphamuuf gara koo dhuftaa?" jedhee jabeessee isa ittise.
   Yesus garuu deebisee, "Waaqayyo duratti waan qajeelaa ta'e hundumaa akkasitti raawwachuun waan nuuf ta'uuf, amma ana ittisuu dhiisi!" jedheen; kana irratti Yohannis isa ittisuu dhiise.
   Yesus cuuphamee bishaanicha keessaa akkuma ba'een, kunoo, bantiiwwan waaqaa hundinuu [isaaf] banaman; achumaanis hafuurri Waaqayyoo akka gugeetti gad dhufee isa irra bu'uu isaa in arge.
   Kunoo, sagaleen immoo, "Inni kun ilma koo isa jaallatamaa dha, gammachuun koos isatti in raawwatama" jedhee waaqa irraa in dubbate.

   
 
  Ergasii Yesus Seexanaan qoramuudhaaf, hafuura qulqulluudhaan gara lafa onaatti geeffame.
  Inni guyyaa afurtamaa fi halkan afurtamaaf erga soomee booddee beela'e.
  Yommus inni isa qoru dhufee, "Ati dhugumaan ilma Waaqayyoo yoo taate, dhagoonni kun buddeena akka ta'aniif abboomi!" ittiin jedhe.
  Yesus garuu deebisee, "Caaffata qulqullaa'aa keessatti 'Namni nyaata duwwaadhaan hin jiraatu, dubbii afaan Waaqayyoo keessaa ba'u hundumaan malee' kan jedhu caafameera" jedhe.
  Seexanni ammoo gara mandara qulqullaa'aatti isa geessee, fittee guutuu mana qulqullummaa irras dhaabachiisee,
 "Ati dhugumaan ilma Waaqayyoo yoo taate kana irraa gad of darbadhu, 'Inni ergamoota isaa siif in abbooma, miilli kee dhagaatti akka hin buunettis isaan harka isaanii irratti si in baatu'kan jedhu caafameera" ittiin jedhe.
  Yesus garuu, "'Waaqayyo kee goofticha garmalee hin eeggatin' kan jedhus immoo caafameera" ittiin jedhe.
  Ammas immoo Seexanni gaara dheeraa tokkotti ol isa baasee, mootummoota biyya lafaa hundumaa, ulfina isaaniis itti argisiisee,
  "Lafa dhooftee anaaf yoo sagadde, isaan kana hundumaa siif nan kenna" jedheen.
   Yommus Yesus immoo, "Seexana nana, argaa koo duraa turi! 'Waaqayyo kee gooftichaaf jilbeenfattee sagadi isa duwwaafis hojjedhu!' kan jedhu caafameera" jedheen.
   Ergasii Seexanni isa dhiise, ergamoonni Waaqayyoos dhufanii isaaf in ergaman.
  
   Yohannis mana hidhaatti dabarfamee kennamuu isaa dhaga' ee, Yesus gara Galiilaatti in sokke.
   Naazireetinis dhiisee gara kutaa biyya Zebuloonii fi Niftaalem dhaqee, Qifirnaahom mandara bishaan qarqaraa keessa jiraate.
   Kunis Isaayaas raajichaan kan dubbatame akka raawwatamuuf,
   "Biyyi Zebuloon, biyyi Niftaalem, garri galaanaa, Yordaanos gamni,   Galiilaan inni kan warra saba Waaqayyoo hin ta'inii, ulfina in argatu;
   sabni dukkana keessa jiraate, ifa guddaa isaa arge; warra gooftummaa  du'aa fi gaadidduu du'aa jala jiraataniifis ifni in ba'e" jedhe.     Yeroo sanaa jalqabee Yesus, "Mootummaan waaqaa waan dhi'aateef, yaada garaa keessanii geddaradhaa!" jedhee labsuutti ka'e.
  
   Yesus ciisa bishaan Galiilaa bukkee utuu deddeebi'uu obbolaa lamaan, Simoon isa Phexros jedhamuu fi Indriiyaas obboleessa isaa kiyyoo isaanii bishaanitti darbachuutti jiru iyyuu arge; isaan qurxummi-qabduu turan.
   Yesusis, "Na duukaa bu'aa! Anis nama kan walitti qabdan isin nan godhadha!" isaaniin jedhe,
   Achumaan isaan kiyyoota isaanii achitti dhiisanii isa duukaa bu'an.
   Inni achii adeemee obbolaa kan biraa lama, Yaaqoobii fi Yohannisin ilmaan Zabdewos, abbaa isaanii Zabdewosii wajjin bidiruu isaanii keessatti kiyyoota isaanii utuu tottolfatanii argee, isaan in waame.
   Achumaanis bidiruu isaanii, abbaa isaaniis dhiisanii isa duukaa in bu'an.
  
   Yesusis guutummaa Galiilaa keessa naanna'ee, manneen sagadaa isaanii keessatti barsiisaa, wangeela mootummaa Waaqayyoo lallabaa, namootas dhukkubaa fi dhibee hundumaattii fayyisaa ture.
   Oduun isaas Sooriyaa hundumaatti dhaga'ame; yommus namoonni dhukkubsatoota isaanii, warra dhukkuba garaa garaatiin, waraansaanis dhiphatan, warra hafuurri hamaan itti gale, dhukkuba nama kuffisu kan qaban, dhagni isaanii gar tokko kan du'es hundumaa gara isaatti fidan; Innis isaan in fayyise.
   Kana irratti tuuti sonaan guddaan kutaa biyya Galiilaatii, mandaroota kurnanii, Yerusaalemii, kutaa biyya Yihudaatii, Yordaanos gamaas isa duukaa in bu'an.
   
 
  Yesus namoota baay'ee sana argee gaaratti ol ba'e; erga inni taa'ees bartoonni isaa gara isaatti walitti qabaman.
  Inni barsiisuma kanaan afaan isaa saaqqate;
  "Karaa hafuuraatti hiyyeessota warri ta' an haa gammadan,mootummaan waaqaa kan isaanii ti.
  Warri garaan isaanii gadde haa gammadan, isaan jajjabina in argatu.
  Warri garraamiin haa gammadan, isaan biyya isa abdachiifame in argatu.
  Warri waan qajeelaa akka midhaanii beela'anii, akka bishaanii dheebotan haa gammadan, isaan geessifachuuf jiru.
  Warri namaaf oo'an haa gammadan, isaan oo'a in argatu.
  Warri yaadni garaa isaanii qullaa'oo haa gammadan, isaan Waaqayyoon in argu;
  Warri nagaa buusan haa gammadan, isaan ijoollee Waaqayyoo in jedhamu.     Warri qajeelummaadhaaf jedhanii ari'ataman haa gammadan, mootummaan waaqaa kanisaanii ti.
   "Anaaf jedhanii namoonni yommuu isin arrabsan, yommuu isin ari'atan, (sobaan) waan hundumaa yommuu isin irratti dudubbatanis gammadaa!
   Isaan raajota warra isin duraa akkasuma ari'achaa turan; egaa yeroo hundumaa gammadaa ililchaa waaqa irratti gatiin keessan guddaa in ta'a" isaaniin jedhe.
  
   Yesus itti fufee, "Isin soogidda lafaa ti, soogiddi garuu miyaa yoo of keessaa dhabe maaliin deebi'ee miyeeffama ree? Gad baafamee gatamee namni irra ejjetee balleessa malee, homaa tokkoofuu waa'ee hin baasu.
   Isin ifa biyya lafaa ti, mandarri tulluu gubbaatti ijaarame dhokachuu hin danda'u.
   Homtinuu ibsaa qabsiisee guuboo jala hih kaa'u, baattuu ibsaa irra kaa'a malee; ibsichis mana keessa kan jiran hundumaaf in ibsa.
   Namoonni hojii keessan isa gaarii arganii, abbaa keessan isa waaqa irraaf ulfina akka kennaniif ifni keessan akkuma kanaatti namoota duratti haa ifu!" jedheen.
  
   Yesus, "Seeraa fi barsiisa raajotaa diiguudhaaf waanan dhufe hin se'inaa, ani isaan raawwachuudhaafan dhufe malee, diiguudhaaf hin dhufne.
   Ani dhuguman isinitti hima, hamma waaqnii fi lafti badanitti seericha keessaa fidalli xinnaan tokko yookiis gar tokkoon fida aa utuu fiixaan hin ba'in hin badu.
   Kanaafis namni abboommota hundumaa irra xinnaatan keessaa tokko diigee, diigamuu isaas namoota barsiisu, mootummaa waaqaa keessatti isa hundumaa irra xinnaatu in jedhama; namni abboommota kana eegee barsiisu garuu mootummaa waaqaa keessatti guddaa in jedhama.
   Ani isinittan hima, qajeelummaan keessan qajeelummaa warra barsiisota seeraatii fi Fariisotaa irra guddaa yoo caaluu dhaabaate, mootummaa waaqaatti gonkumaa hin galtan" isaaniin jedhe.
  
   Yesus itti fufee, '''Hin ajjeesiin, namni yoo nama ajjeese abboota firdii duratti itti in faradama' jedhamee warra duriitti akka himame dhageessaniittu.
   Ani garuu isinittan hima, eenyu illee obboleessa isaatti yoo dheekkame abboota firdii duratti itti in faradama; obboleessa isaatiin 'Doofaa' yoo jedhe yaa'ii biyya seerraatu duratti itti infaradama; obboleessa isaatiin 'Raatuu' yoo jedhe ibidda qililleetti itti in faradama.
   "Kennaa aarsaa, dhi'eessuudhaaf iddoo aarsaatti yoo fidde, iddoodhuma sanattis akka obboleessakee waa yakkitee yaada isaa miite, sitti in yaadatama ta'a.
   Kennaa aarsaa kee achuma iddoo aarsaa duratti dhiisiitii dhaqii obboleessa keetti dura araarami; kana booddee deebi'ii kennaa aarsaa kee dhi'eessi!
   "Nama waan ittiin si hadheessu qabuu wajjin gara yaa'iitti utuu adeemtuu dafii isa firoomfadhu; kanaa achi inni si hadheessu sun abbaa firdiitti si kennata, abbaan firdii immoo eegduu mana hidhaatti si kenna, mana hidhaattis in galfamta.
   Egaa gatii si irra jiru hundumaa   of irraa hamma badduu baaftutti, matumaa manahidhaa sana keessaa akka ati hin baane dhuguman sitti hima" jedhe.
  
   Yesus, "'Hin ejjin' jedhamee akka himame dhageessaniittu.
   Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
   Iji kee mirgaa cubbuu yoo si hojjechiise, isa of keessaa baasii gati; guutummaan dhagna keetii qililleetti darbatamuu mannaa, bu'aa dhagna keetii keessaa tokko dhabuu siif wayya.
   Harki kee mirgaa cubbuu yoo si hojjechiise, isa of irraa murii gati; guutummaan dhagna keetii qilillee dhaquu mannaa, bu'aa dhagna keetii keessaa tokko dhabuu sii wayya" jedhe.
  
   Yesus itti fufee '''Namni haadha manaa isaa 'baasu caaffata ittiin ishee baasu haa kennuuf jedhamee himameera.
   Ani garuu isinittan hima, yoo isheen ejjite malee namni haadha manaa isaa baasu, akka isheen ejjitu in godha; namni dubartii gadhiifamte fuudhus in ejja" jedhe.
  
   Yesus, "'Sobaan hin kakatin, waan gooftaadhaaf kakatte immoo fiixaan baasi!' jedhamee abbootatti akka himames immoo dhageessaniittu.
   Ani garuu isinittan hima, raawwattanii hin kakatinaa! Waaqaan hin kakatinaa" innoo teessoo waaqayyoo ti.
   Lafaanis hin kakatinaa, innoo ejjeta miilla isaa ti; Yerusaalemiinis hin kakatinaa, innoo mandara mooticha guddichaa ti.
   Mataa keetiinis hin kakatin, rifeensa tokko addeessuu yookiis gurraachessuu, hin dandeessu.
   Dubbii keessan keessatti eyyeen keessan eyyee haa ta'u, waawuun keessanis waawuu haa ta'u! Kana irraa kan hafe kan isa hamaa ti" jedhe.
  
   Yesus itti fufee, "'Qooda ijaa, iji; qooda ilkaanii ilkaan haa kennamu!' jedhamee akka himame dhageessaniittu.
   Ani garuu isinittan hima, isa hamaadhaan hin morkatinaa! Namni maddii kee isa mirgaa yoo si kabale, isa gara kaaniis itti qabi!
   Namni yaa'ii si irraa qabaatee qomee kee yoo si irraa fudhachuu barbaade, kootii kees dhiisiif.
   Namni tokko akka kiilo metrii tokkoo isa duukaa akka dhaqxuuf yoo si giddisiise, akka kiilo metrii lamaa duukaa dhaqi!
   Isa si kadhatuuf kenni, nama waa si irraa liqeeffachuu barbaaduttis dugda hin gatin!" jedhe.
  
  Yesus, 'Fira kee jaalladhu, diina kees jibbi!' jedhamee akka himame dhageessaniittu.
  Ani garuu isinittan hima, diinota keessan jaalladhaa, warra is in ari’ataniifis kadhadhaa!
   Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jal'ootaaf in roobsa.
   Warra isin jaallatan duwwaa yoo jaallattan gatii maalii argattu ree? Warri sodaa Waaqayyoo hin qabne iyyuu akkanuma in godhu mitii ree?
   Obboloota keessan duwwaa ho'iftanii nagaa yoo gaafattan, warra kaan caalaa maalfaa gootu? Warri saba Waaqayyoo hin ta'in iyyuu akkanuma in godhu mitii ree?
   Egaa abbaan keessan inni waaqa irraa mudaa malee akkuma ta'e, isinis warra mudaa hin qabne ta'aa!" jedhe.

   
 
  Yesus, "Namootatti mul'achuudhaaf jettanii tola keessan nama duratti akka hin goone of eeggadhaa! Kana yoo gootan garuu, abbaa keessan isa waaqa irraa birra gatii hin argattan.
  "Egaa akka warri of argisiiftuun namoota biratti galateeffamuudhaaf jedhanii, manneen sagadaa fi karaa keessatti godhan, ati yeroodhuma arjoomtu hundumaatti kana of duratti hin odeessifatin! Dhuguman isinitti hima, isaan kun gatii isaanii argataniiru.
  Ati garuu yeroo arjoomtu, waan harki kee mirgaa godhu harki kee bitaa iyyuu hin beekin!
  Arjummaan kee dhoksaatti haa ta'u malee; abbaan kee inni dhoksaatti argu immoo gatii kee siif in kenna" jedhe.
  
  Yesus itti fufee, "Yeroodhuma kadhattanis akka warra of argisiisanii hin ta'inaa! Isaan namootatti mul'achuudhaaf manneen sagadaa keessaa fi walga'ii karaa gurguddaa irra dhaabatanii kadhachuu in jaallatu; ani dhugum an isinitti hima, isaan gatii isanii fudhataniiru.
  Ati garuu yeroodhuma kadhattu mana keetti ol gali, balbala cufadhu, abbaa kee isa iddoo dhoksaa sana jiru kadhadhu! Abbaan kee inni dhoksaatti argus gatii kee siif in kenna.
  "Yeroo kadhattanis akka warra saba Waaqayyoo hin ta'inii, dubbii waa'ee hin baafne keessa hin deddeebi'inaa! Baay'ina dubbii isaaniitiif waan isaaniif dhaga'amu isaanitti fakkaata.
  Akka isaanii hin ta'inaa! Abbaan keessan, utuudhuma isin hin himatin iyyuu waan isiniif barbaachisu in beeka.
  "Egaa yommuu kadhattan, 'Yaa isa waaqa irra jirtu abbaa keenyaa! Maqaan kee qulqulluu ta'ee haa eegamu;
   mootummaan kee haa dhufu, jaalalli kee waaqa irratti akka ta'u, akkasuma immoo lafa irratti haa ta'u!
   Soora har'aa bor nu barbaachisu "har'a nuuf kenni!
   Akkuma nuyi warra nu yakkaniif dhiifne, yakka keenyas nuuf dhiisi!
   Qoramattis nu hin galchin, hamaa nu oolchi malee; [mootummaan, humni, ulfinnis baruma baraan kan kee ti.Ameen!] jedhaa!     "Namootaaf irra-daddarbaa isaanii yoo dhiiftaniif, abbaan keessan inni waaqa irraa immoo isiniif in dhiisa.
   Garuu isin namootaaf yoo dhiisuufii baattan, abbaan keessan immoo irra daddarbaa keessan isiniif hin dhiisu" jedhe.
  
   Yesus, "Yeroodhuma soomtanitti immoo, akka warra of argisiiftuu nyaara keessan hin guurinaa! Isaan soomuun isaanii namootatti akka mul'atutti, fuula isaanii in boosomsu; dhuguman isinitti hima, isaan gatii isaanii fudhafaniiru.
   Ati garuu yeroodhuma soomtutti, mataa kee dibadhu, fuula kees dhiqadhu!
   Soomuun kee abbaa kee isa wanta dhoksaatti hojjetamu hundumaa argutti malee, namota duratti akka hin mul'anne godhi! Abbaan kee inni wanta dhoksaatti hojjetamu hundumaa argu immoo gatii siif in kenna" jedne.
  
   Yesus ammoo, "Badhaadhummaa ofii keessaniif lafa irratti iddoo bilii fi daana'oon nyaatutti, hattuunis cabsitee iddoo hattutti, walitti hin qabatinaa!
   Garuu badhaadhummaa ofii keessaniif waaqa irratti iddoo biliin yookiis daana'oon hin nyaannetti, hattuunis cabsitee iddoo hin hannetti walitti qabadhaa!
   Garaan kee lafa badhaadhummaan kee jirutti hidhama” jedhe.
  
   Yesus, "Iji ibsaa dhagnaa ti; iji kee fayyaa guutuu yoo ta'e, dhagni kee hundinuu ifaa in ta'a.
   Iji kee dhukkubsataa yoo ta'e garuu dhagni kee hundinuu dukkanaa'aa in ta'a; egaa ibsaan sitti jiru dukkana erga ta'ee, dukkanichi hammam haa guddatu ree!" jedhe.
  
   Yesus itti fufee, "Eenyu illee gooftolii lamaaf hojjechuu hin danda'u, isa tokko jibbee isa kaan jaallachuu, isa tokkoof of kennee isa kaan tuffachuu dha malee; isinis akkasuma Waaqayyoo fi horiidhaaf hojjechuu hin dandeessan.
   "Kanaafis ani isinittan hima; waa'ee jireenya keessaniif, waan nyaattanii fi [waan dhugdaniif], yookiis dhagna keessaniif waan uffattaniif hin yaadda'inaa! Jireenyi nyaata irra, dhagnis uffata irra guddaa in caala mitii ree?
   Simbirroota qilleensa keessa balali'an ilaalaa isaan hin facaasan hin haamanis gombisaattis hin galchan; garuu abbaan keessan inni waaqa irraa isaan in soora. Egaa isin immoo isaan irra guddaa hin caaltanii ree?
   Isin keessaa namni tokko hammam yaadda'u illee, bara jireenya isaatiitti yeroo gabaabaa  dabalachuu kan danda'u jiraa ree?
   Waa'ee uffataa immoo maaliif yaaddoftu ree? Mee daraaronni bakkee attamitti akka biqilanii guddatan ilaalaa! Isaan hin soqan hin fo'anis.
   Haa ta'u iyyuu malee, Solomoon mootichi inni ulfina guddaa qaba ture illee, isaan kana keessaa hamma isa tokkoo akka hin uffatin isinittan hima,
   Egaa Waaqayyo biqiltuu har'a bakkeetti argamee, bor ibiddatti naqamutti akkana bareechee itti uffisa erga ta'ee, isinitti guddaa caalchisee hin uffisuu ree? Isin warra amantiin itti hir'atuu dha malee.
   "Kanaafis isin 'Maal nyaanna?' yookiis 'Maal dhugna?' yookiis 'Maal uffanna?' jettanii hin yaadda'inaa!
   Warri saba Waaqayyoo hin ta'in yaada isaanii isaan kanatti hidhanii jiru'o; isaan kun hundinuu isiniif barbaachisoo akka ta'an garuu abbaan keessan inni waaqa irraa in beeka.
   Duraan dursitanii yaada keessan mootummaa Waaqayyoo fi qajeelummaa isaa barbaaduutti hidhaa! Kana malees kan barbaachisu hundinuu immoo isiniif in kennama.
   Waa'ee boriifis hin yaadda'inaa, guyyaan borii ofii isaatiif iyyuu in yaadda'atao; rakkinni guyyaa sanaa duwwaan iyyuu guyyichaaf in ga'a" jedhe.

   
 
  Yesus, "Waaqayyo akka isinitti hin farannetti isin namatti hin faradinaa!
  Firdiidhuma isin namatti faraddaniin isinittis in faradama; qodaa safaraa isin itti namaaf safartanitti isiniifis in safarama.
  Maaliif huuba ija obboleessa kee keessa jiru ilaalta? Utubaa isa ija kee keessa jiru hin hubattuu?
  Yookiis attamitti obboleessa keetiin, 'Lakkii huuba ija kee keessaa siifan baasa' jetta ree? Kunoo, utubaanoo ija kee keessa jiraa!
  Ati of hin arginee nana, duraan dursitee utubaa ija ofii keetii keessaa baasi, isa booddee huuba ija obboleessa keekeessa jiru, hubattee baasuu in dandeessa.    "Foon aarsaadhaaf qulqullaa'e sarootaaf hin kenninaa! Callee keessan akka isaan hin dhidhiinnetti booyyee dura hin buusinaa! Isinumatti garagalanii isin in kukkutu'o" jedhe.
  
  Yesus itti fufee, "Kadhadhaa isiniif in kennamaa, barbaadaa in argattuu, balbala rukutaa isiniif in banama.
  Kan kadhatu hundinuu in fudhata kan barbaadus in argata, balbala kan rukutuufis in banama.
  Isin keessaa nama attamiitu ilmi isaa buddeena yoo isa kadhate dhagaa kennaafii ree?
   Yookiis ilmi isaa qurxummii yoo kadhate, bofa kennaafii ree!
   Egaa isin hamoota taatanii utuu jirtanii, ijoollee keessaniif kennaa gaarii kennuu erga beektanii, abbaan keessan inni waaqa keessaa immoo hammam isin caalaa warra isa kadhataniif waan gaggaarii kenna!
   "Waanuma namoonni akka isiniif godhaniif jaallattan, isinis akkasuma isaaniif godhaa; seerrii fi raajonni isuma kana in barsiisu" jedhe.
  
   Yesus, "Karra isa dhiphaadhaan ol galaa! Karaan gara badiisaatti geessu boochoo dha, karri isaas bal'aa dha; namoonni ittiin ol galan immoo baay'eedha.
   Karaan gara jireenyaatti geessu rakkoo dha, karri isaas dhiphaa dha, namoonni isa argatan muraasa" jedhe.
  
   Yesus itti fufee, "Raajota sobduu irraa of eeggadhaa, isaan hoolaa fakkaachuudhaaf raroo hoolaa uffatanii gara keessan in dhufu; keessa isaaniitiin garuu yeeyyii butatanii dha.
   Ija hojii isaaniitiin isaan in beektu; ija waynii baalaan-waraanteettii, harbuus kosorruuttii ciruu dandeessuu ree?
   Akkasumas mukti gaariin ija ba'eessa in godhata, mukti gadheenis ija hamaa in godhata.
   Mukti gaariin ija hamaa godhachuu, mukti gadheenis ija ba'eessa godhachuu hin danda'u.
   Mukti ija ba'eessa hin godhanne hundinuu in murama, ibiddattis in naqama.
   Egaa ija hojii isaaniitiin isaan in beektu" jedhe.
  
   Yesus, "Jaalala abbaa koo isa waaqa irraa nama hojjetutu mootummaa waaqaatti gala malee, namni, 'Yaa gooftaa, yaa gooftaa' naan jechuu duwwaadhaan itti gala miti.
   Guyyaa isa dhumaa sanatti namoonni baay'een, 'Yaa gooftaa, yaagooftaa, nuyi maqaa keetiin raajii dubbanneerra, maqaa keetiin hafuurota hamoota baafneerra, hojii aangoos maqaa keetiin baay'ee hojjenneerra mitii?' anaan jedhu.
   Ani immoo yeroo sanatti, 'Matumaa ani isin hin beeku, isin yaa warra hamaa hojjettanii, ija koo duraa badaa!' jedheen mul'inatti isaanitti hima" jedhe.
  
   Yesus, "Egaa namni dubbii koo dhaggeeffatee akka isaatti hojjetu hundinuu nama ogeessa mana isaa dhagaa irratti ijaarratetti in fakkeeffama.
   Bokkaan roobee, lolaan lola'ee, qilleensis qilleensa'ee, manasanatti bu'an; manichi garuu hundeen isaa dhagaa irra dhaabamee waan tureef, hin jigne.
   Namni dubbii koo dhaggeeffatee akka isaatti hin hojjenne hundinuu garuu, nama gowwaa mana isaa hundee malee lafa cirrachaa irratti ijaarratetti in fakkeeffama.
   Bokkaan roobee, lolaan lola'ee, qilleensis qilleensa'ee, mana sanatti bu'an; manichis in jige; jiguun isaas badduu baasa ta'e" jedhe.
  
   Yesus dubbii isaa kana dubbatee yommuu raawwate, namoonni na'anii barsiisa isaa in dinqisiifatan.
   Inni akka barsiisota seeraa warra kan isaanii utuu hin ta'in akka nama aboo qabuutti isaan in barsiisa ture.

   
 
  Yeroo Yesus gaara irraa gad bu'etti tuuti sonaan baay'een isa duukaa bu'an.
  Kunoo, namichi lamxaa'aan tokko gara isaa dhufee, fuula isaa durattis jilbeenfatee, "Yaa gooftaa! Fedha kee yoo ta'e na qulleessuu in dandeessa" jedheen.
  Yesus hiixatee qabee, "'Fedheera, qullaa'i!" jedheen; achumaanis lamxiin isaa isa irraa qullaa'e.
  Yesus, 'Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaatti haa mul'atuuf akka Museen abboometti kennaa kee dhi'eessi!" ittiin jedhe.
  
  Yommuu Yesus mandara Qifirnaahomitti galetti, angafni dhibbaa tokko gara isaa dhufee kadhatee,
  "Yaa gooftaa naa'oon koo dhagni isaa gartokko du'ee mana ciisee baay'ee dhiphachaa jira" jedhe.
  Yesus immoo,"Ani dhufee isa nan fayyisa" jedheen.
  Angafni dhibbaa sun garuu deebisee, "Gooftaa! Bantii mana kootii jala lixuun kee anaaf hin ta'u, dubbii tokkicha duwwaa dubbadhu naa'oon koos in fayya.
  Anis immoo of irraa nama na abboomu qaba, loltuus of jalaa qaba; isa tokkoon dhaqi yoon jedhe in dhaqa, isa kaaniinis kottu yoon jedhe, in dhufa; naa'oo kootiin kana raawwadhu yoon jedhe, in raawwata" jedhe.
   Yesus kana yommuu dhaga'e dinqifatee warra isa duukaa jiraniin, "Dhuguman isiniin jedha, ani Israa'el keessatti illee eenyu biratti iyyuu amantii guddaa akkasii hin argine,
   Baay'een immoo ba'a-biiftuutii, lixa isheetiis dhufanii mootummaa waaqaa keessatti Abrahaam Yisihaqii fi Yaaqoobii wajjin maaddiitti akka taa'an ani isinittan hima.
   Warri ijoollee mootummichaa ta'uudhaaf yaadaman garuu, dukkana isa alaatti in darbatamu; achitti namoonni in boo'u ilkaanis in qaru" jedhe.
   Yesus angafa dhibbaa sanaan immoo, "Dhaqi! Akkuma ati amantes siif haa ta'u" jedheen; naa'oon sunis yerottii sanatti fayye.
  
   Yesus mana Phexros yommuu lixe, amaatiin Phexros dhukkuba dhagna-gubaadhaan dhukkubsattee, ciifti iyyuu arge.
   Inni immoo harka ishee qabee, dhagna-gubaan sunis ishee dhiifnaan, kaatee isaaf in ergamte.
   Galgala sanas warra hafuurri hamaan keessa ture baay'ee gara isaatti fidan; inni immoo sagalee tokkoon hafuurota hamoota baase, warra dhukkubsatan hundumaa in fayyise.
   Kunis raajicha Isaayaasiin, "Inni waraansa keenya nu irraa fuudhe, dhukkuba keenyas baate" kan jedhame akka raawwatamuuf ta'e.
  
   Yesus tuuta sonaan baay'ee naannoo isaatti yommuu arge, gara gamaatti haa ce'aniif bartoota isaa abboome.
   Barsiisaan seeraa tokko immoo gara isaatti as ba'ee, "Barsiisa! Garuma ati dhaqxutti si duukaan bu'a" jedheen.
   Yesus immoo, "Waangonni boolla qabu, simbirroonnis mann'ee qabu, ilmi namaa garuu lafa mataa isaa itti hirkifatu hin qabu" jedheen.
   Kan biraa tokko immoo bartoota keessaa, "Yaa gooftaa! Dura abbaa koo awwaalladhee akkan deebi'uuf sin kadhadha" ittiin jedhe.
   Yesus garuu, "Na duukaa bu'i! Warra du'anis dhiisi, du'aa isaanii haa awwaallatan" jedheen.
  
   Yesus bidiruu yaabe, bartoonni isaas isaa wajjin adeeman.
   Kunoos qilleensi jabaan bishaanicha irratti ka'ee hamma dha'aan bishaanii bidiricha irra danbali'utti ga'e; Yesus garuu rafee ture.
   Bartoonni yommus gara isaatti dhi'aatanii isa dammaqsanii, "Nu oolchi yaa gooftaa! Nu'oo dhumuuf' jedhan.
   Inni immoo deebisee, "Isin yaa warra amantii hir'uu, maaliif sodaattan?" isaaniin jedhe; yommusumas ka'ee qilleensichaa fi bishaanicha ifate; gabiin guddaan isaas in ta'e.
   Kana irratti namoonni na'anii dinqifachaa, "Kun nama attamii ti? Qilleensii fi bishaan iyyuu in abboomamuuf' jedhan.
  
   Yesus bishaanicha gama ce'ee gara biyya Gadaraa  yommuu dhufe, namoonni hafuuronni hamoonni keessa turan lama awwaalota gidduudhaa ba'anii itti dhufan; isaan kun hamma namni karaa sana irra darbuu dadhabutti in sodaachisu turan.
   Isaan immoo kunoo, caraananii, "Maal nuttii qabda? Maaltus dhimma keenya keessa si buuse, yaa ilma Waaqayyoo? Yeroon utuu hin ga'in nu dhiphisuu dhuftee ree?" jedhan!
   Xinnoo isaan irraa fagaataniis hoomaan booyyee bobba'anii jiru turan.
   Hafuuronni hamoonni sun, "Yoo gad nu baafte, gara hoomaa booyyee sana keessatti nu ergi!" jedhanii isa kadhatan.
   Inni "Dhaqaa!" isaaniin jennaan, jara keessaa ba'anii booyyota sanatti galan; yommusumas hoomaan booyyee sun guutummaatti hallayyaa irraa gara ciisa bishaaniitti gad konkolaatanii dhuman.
   Warri booyyee eeganis baqatanii, mandaratti galanii waan hundumaa, waan warra hafuuronni hamoonni keessa turaniif ta'es in odeessan.
   Yommus mandarri sun guutummaatti Yesusin arguudhaaf gad ba'e; yeroo isa arganis kutaa biyya isaanii dhiisee akka adeemuuf isa, kadhatan.

   
 
  Yesus bidiruu yaabbatee bishaanicha ce'ee gara mandara isaa dhufe.
  Kunoo, jarreen tokko nama dhagni isaa gar tokko du'e siree irra ciibsanii gara isaa fidan; Yesus amantii jarreen kanaa yommuu arge, namicha isa dhagni isaa gar tokko du'een, "Ilma koo jabaadhu! Cubbuun kee hundinuu siif dhiifameera" jedhe.
  Kana irratti barsiisota seeraa keessaa kaan, "Namni kun Waaqayyoon arrabsa" jedhanii garaa isaaniitti dubbatan.
  Yesus garuu yaada isaanii beekee, "Maaliif garaa keessan keessatti hamaa yaaddu?
  Kamtu salphaa dha? Cubbuun kee siif dhiifameera jechuu moo yookiis ka'iitii adeemi jechuu?
  Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo, "Ka'iitii siree kee fudhadhuu mana keetti gali!" jedhe.
  Namichi yommus ka'ee mana isaatti gale.
  Namoonni kana yommuu argan in na'an, Waaqayyo isa aboo akkasii namootaaf kenneefis hooqubaa dhi'eessan.
  
  Yesus achii ka'ee utuu darbuu, nama Maatewos jedhamu tokko, utuu inni iddoo qaraxaa taa'uu argee, "Na duukaa bu'i!" jedheen. Maatewos yommus ka'ee, duukaa in bu'e.
   Kana booddee immoo Yesus mana namichaatti maaddiitti taa'e; kunoos qaraxxoonnii fi warri akka seeraatti hin jiraanne baay'een dhufanii Yesusii fi bartoota isaa wajjin maaddiitti taa'an.
   Warri Fariisotaa garuu kana yommuu argan bartoota isaatiin, "Maaliif barsiisaan keessan warra qaraxxuudhaa fi warra akka seeraatti hin jiraannee wajjin nyaata?" jedhan.
   Yesus garuu kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee;
   inni 'Gara-laafinan barbaada malee aarsaa miti' jedhu maalitti akka hiikamu dhaqaa baraa! Anoo warra gara-qajeelota waamuu hin dhufne, warra cubbamoota waamuufan dhufe malee" jedhe.
  
   Gaaf tokko bartoonni Yohannis gara Yesus dhufanii, "Nuyii fi Fariisonni maaliif soomna? Bartoonni kee immoo maaliif hin sooman?" jedhaniin.
   Yesus deebisee, "Dhirsi misirroo hamma isaan bira jirutti warri cidhaa gadduu danda'uu ree? Guyyoonni dhirsi misirroo itti isaan duraa fudhatamu dhufuuf jiru; isaan yeroo sanatti in soomu.
   "Homtinuu erbee haaraa takkaa , hin miicamin uffata moofaa irratti hin erbu; erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu ta'a.
   Akkanuma immoo daadhii waynii haaraa qodaa bososaatti hin naqan; kana yoo godhan, qodichi in dho'a, daadhichi in dhangala'a, qodichis in bada. Daadhii waynii haaraa qodaa jabaatti in naqu malee; daadhichis qodichis akkasitti in oolu" isaaniin jedhe.
  
   Yesus utuu kana isaanitti dubbachaa jiruu, kunoo, warra geggeessituu keessaa tokko dhufee isaaf sagadee, "Mucaan koo ammuma na duraa duute, ati garuu kottuutii harka kee ishee irra kaa'i, isheenis deebitee in jiraatti" jedhe.
   Kanaaf Yesus ka'ee bartoota isaa wajjin geggeessituu sana duukaa dhaqe.
   Kunoos gidduutti dubartiin waggaa kudha lamaaf dhiigni ishee dhaabachuu diduudhaan rakkachaa turte tokko, dugda duubaan dhuftee, shaashara uffata Yesus tuqxe.
   Isheen garaa isheetti, "Uffatuma Yesus duwwaa yoon tuqe nan fayya" jettee yaaddee turte.
   Yesus immoo garagalee ishee argee, "Jabaadhu intala koo, amantiin kee si fayyiseera" jedheen; dubartittiinis si'uma sana fayyite.
   Yesus mana geggeessituu sanaa bira yommuu ga'e, warra ulullee gaddaa afuufanii fi warra huursanii boo'an argee,
   "Asii adeemaa! Intalattiinoo hin duune rafuutti jirti malee" isaaniin jedhe. Isaan garuu itti kolfan.
   Namoonni erga gad baafamanii booddee,Yesus ol lixee harka intalattii qabe, isheenis in kaate.
   Oduun isaas naanna'aa kutaa biyya sanaa in ga'e.
  
   Yesus achii ka'ee utuu darbuu jaamonni lama isa duukaa adeemanii,"Yaa ilma Daawit nu maari!" jedhanii iyyan.
   Inni manatti o  gallaan, namoonni jaamonni sun isatti dhi'aatan; yommus Yesus, "Kana gochuu akkan danda'u in amantuu ree?" ittiin jennaan, isaan immoo, "Eyyee yaa gooftaa" jedhaniin.
   Kana booddee ija isaanii qabee, "Egaa akkuma amantii keessanii isiniif haa ta'u!" jedheen.
   Yommus iji isaanii in banaman; Yesus immoo, "Beekkadhaa, namni tokko illee kana akka hin dhageenye" jedhee jabeessee isaan abboome.
   Isaan garuu akkuma achii ba'aniin guutummaa biyya sanaatti waa'ee isaa odeessan.
  
   Yeroo isaan achii ba'anitti jarreen tokko nama arrabni isaa dide, hafuurri hamaan keessa jiru tokko gara Yesus fidan.
   Hafuurichi hamaan erga isa keessaa baafamees namichi arrabni isaa didaa ture in dubbate. Namoonnis raajeffachaa, "Wanti akkasii kun Israa'el keessatti takkaa hin argamne jedhan.
   Fariisonni garuu "Humna angafa Seexanootaatiin hafuurota hamoota in baasa" jedhan.
  
   Yesus mandaroota hundumaa fi gandeen keessa naanna'ee manneen sagadaa isaanii keessatti barsiisaa, wangeela mootummaa Waaqayyoo himaa, dhukkubaa fi dhibee hundumaattiis fayyisaa ture.
   Inni namoota akka hoolota tiksee hin qabneetti bututanii, gatamanii turan sana yommuu arge isaaniif oo'e.
   Yommus bartoota isaatiin, "Midhaan sassaabamu baay'ee dha, hojjetoonni sassaaban garuu muraasa;
   egaa hojjetoota warra midhaan sassaaban itti haa yaafatuuf, abbaa midhaanichaa kadhadhaa!" jedhe.

   
 
  Yesus bartoota isaa kudha lamaan ofitti waamee, hafuurota xuraa'ota akka baasaniif, dhukkubaa fi dhibee hundumaas akka fayyisaniif aboo isaaniif kenne.
  Maqaan ergamoota kudha lamaanii immoo kanatti fufee jira; inni duraa Simoon isa Phexros jedhamee moggaafame, Indriiyaas obboleessa Phexros, Yaaqoob ilma Zabdewos, Yohannis obboleessa Yaaqoob;
  Filiphos, Bartolomewos, Toomaas, Maatewos isa qaraxa fuudhu,Yaaqoob ilma Alfewos, Taadewos;
  Simoon isa "Hinaafticha" jedhamee beekame, Yihudaa nama biyya Keriyot isa dabarsee Yesusin kenne.
  
  Isaan kudha lamaan kana Yesus ergee, "Karaa saba Waaqayyoo warra hin ta'initti isin geessu irra hin gorinaa, mandara warra Samaariyaa tokko illees hin lixinaa!
  Kanaa mannaa gara warra akka hoolotaa karaa irraa goranii mana Israa'elii badanii dhaqaa!
  Akkuma dhaqxaniinis, 'Mootummaan waaqaa dhi'aateera' jedhaa lallabaa!
  Warra dhukkubsatoo fayyisaa, warra du'an kaasaa warra lamxaa'an qulleessaa hafuu'rota hamoota baasaa; gatii utuu itti hin baasin fudhattan, isinis gatii utuu itti hin baassisin kennaa!
  Adeemuudhaaf warqee, meetii yookiis sibiila diimaa gudunfachuu hin barbaadinaa;
   karaadhaaf korojoo, qomee lama, kophee, ulees baachuu hin barbaadinaa; hojjetaan waan isa barbaachisu argachuun in ta'aaf.
   Mandara yookiis ganda kamitti illee yommuu galtan, nama ta'u barbaadaa, hamma iddoo sanaa adeemtanitti isa bira turaa!
   Manichatti yeroo lixxanis nagaa dhi'eessaa.
   Manichi kanaaf kan male yoo ta'e nagaan keessan isa irra haa buufatu, garuu yoo isaaf hin malle ta'e, nagaan keessan isiniif haa deebi'u.
   Eenyu illee yoo isin simuu dhaabaate, dubbii keessanis yoo dhaga'uu dhaabaate, manicha sanaa yookiis mandaricha sanaa yommuu baatan awwaara miilla keessan irraa dhadha'adhaa!
   Ani dhuguman isinitti hima, guyyaa firdiitti inni warra Sodoomii fi Gomoraatti faradamu kan warra mandara kanaa irra salphaa in ta'a" jedhe.
  
   Yesus itti dabalee, "Kunoo, akka hoolota yeeyyii gidduu dhaqaniittan isin erga; egaa akka bofaa afshaala ta'aa, akka gugees garraamii ta'aa!
   Namoota irraa garuu of eeggadhaa! Yaa'iitti dabarsanii isinin kennu, manneen sagadaa isaanii keessattis isin in reebu.
   Isaanitti warra saba Waaqayyoo hin ta'inittis dhugaa ba'uudhaaf, anaaf jettanii fuula warra biyya bulchanii fi fuula moototaatti in geeffamtu.
   Yommuu dabarsanii isin kennan immoo akka itti dubbattan yookiis maal akka jettan hin yaadda'inaa; wanti isin dubbachuuf jirtan yeroo sanatti isiniifin kennama.
   Hafuura abbaa keessaniitu isin keessaa dubbata malee, isintu dubbata miti.
   "Obboleessi obboleessa, abbaanis ilma du'atti dabarsee in kenna; ijoolleenis warra isaanii irratti in ka'u, isaan in ajjeesus.
   Anaaf jettanii hundumaa biratti in jibbamtu; namni hamma dhumaatti rakkina obsu garuu in fayya.
   Mandara tokko keessaa yoo isin ari'atan, gara isa kaaniitti baqadhaa! Dhuguman isinitti hima, ilmi namaa hamma dhufutti mandaroota Israa'el hundumaa waliin hin geessan.
   "Bartuun barsiisaa isaa gararraa miti, hojjetaanis isa isa hojjechiifatu gararraa miti.
   Bartudhaaf akka barsiisaa isaa ta'uun, hojjetaafis akka isa hojjechiifatuu ta'uun isa in ga'a; abbaa manaa 'Bi'el Zebul' jedhanii erga waamanii, warra mana isaatii immoo hammam caalchisanii maqaa gadheedhaan haa waaman ree!" jedhe.
  
   Yesus ammoo, "Egaa isaan hin sodaatinaa! Waan haguugamee jiru hundinuu in mul'ifama; waan dhoksaatti eegamaa jirus in beeksifama.
   Waan ani dukkana keessatti isinitti himu ifa guyyaa keessatti dhageessisaa, waan hasaasamee dhageessan lafa ol jedhaa irratti labsaa.
   Warra foon namaa ajjeesanii lubbuu garuu ajjeesuu hin dandeenye hin sodaatinaa! Kanaa mannaa isa lubbuu fi foon qilillee keessatti balleessuu danda'u sodaadhaa!
   Simbirroonni lama akka saantiima tokkootti in gurguramu mitii ree? Isaanuma keessaa iyyuu tokko ilIee yaada abbaa keessanii malee lafa hin bu'u;
   isin garuu, rifeensi mataa keessanii hundinuu iyyuu lakkaa'amaa dha.
   Kanaafis hin sodaatinaa! Isinoo simbirroota baay'ee irra guddaa in caaltu" jedhe.
  
   Itti fufees Yesus, "Eenyu illee namoota duratti eenyu akkan ta'e dhugaa ba'ee yoo mul'ise, anis abbaa koo isa waaqa irra jiru duratti dhugaa nan ba'aaf.
   Eenyu illee namoota duratti yoo na gane garuu, anis immoo abbaa koo isa waaqa irra jiru duratti isa nan gana" jedhe.
  
   Yesus ammoo, "Biyya lafaa irratti nagaa fiduudhaaf waanan dhufe isinitti hin fakkaatin; ani billaa fiduufan dhufe malee, nagaa fiduudhaaf hin dhufne.
   Ani nama tokko abbaa isaa wajjin, intala haadha ishee wajjin, haadha manaa ilmaa amaatii ishee wajjin walitti naquudhaaf dhufeera.
   Diinni nama tokkoos warra mana isaa keessaa in ta'u.
   Namni abbaa yookiis haadha ana caalaatti jaallatu, anaaf kan male miti; namni ilma yookiis intala ana caalaatti jaallatu, anaaf kan male miti.
   Namni fannoo isaa (isa anaaf jedhee ol fudhatu) baatee ana duukaa hinbuune anaaf kan male miti.
   Namni jireenya ofii isaatiif barbaaddatu jireenyi isaa isa duraa in fudhatama, namni anaaf jedhee jireenya isaa kennu immoo isa in argata" jedhe.
  
   Yesus! "Namni isin simu ana simuu isaa ti, namni ana simus isa ana erge simuu isaa ti.
   Namni, raajii tokko raajii ta'uu isaatiif sime, gatii raajii tokkoo in argata; namni nama qajeelaa tokko qajeelaa ta'uu 'isaatiif simes, gatii nama qajeelaa tokkoo in argata.
   Dhuguman isinitti hima, eenyu illee isaan xixinnayyoo kana keessaa isa tokkoof, waan inni bartuu koo ta'eef, bishaan qabbanaa'aa willee tokko illee yoo kenne, gatii isaa hindhabu" jedhe.

    
 
  Yesus bartoota isaa kudha lamaan ajajuu erga raawwatee booddee, mandaroota jaraatti barsiisuudhaa fi lallabuudhaaf karaa isaa itti fufe.
  Yohannis cuuphaan utuu mana hidhaa jiruu, hojii Masiihichi hojjete hundumaa dhaga'ee, karaa bartoota ofii isaatii Yesusitti dhaamsa ergee,
  "Kan dhufuudhaaf jiru si'i moo? Yookiis kan biraa eeggannu?" jedheen.
  Yesus immoo deebisee, "Deebi'aa! Waan dhageessan, waan argitanis Yohannisitti himaa!
  Kan jaaman in argu, kan hokkolan in adeemu, kan lamxaa'an in qullaa'u, kan duudan in dhaga'u, kan du'an in ka'u, hiyyeessotaafis misraachoon in lallabama.
  Namni waa'ee kootiif abdii hin kutanne, gammachuu attamii qaba" isaaniin jedhe.
  Warri ergaman kunis erga deebi'anii, Yesus waa'ee Yohannis cuuphaa namootatti dubbachuu jalqabee, "Maal arguu Yohannis bira gara lafa onaa dhaqxan? Jajjaba qilleensi raasuu?
  Yookiis maal ilaaluudhaaf baatan? Nama uffata miidhagaadhaa fi dhagnatti tolu uffatee? Warri uffata mimmiidhagaadhaa fi dhagnatti tolu uffatanoo mana moototaa jiru.
  Egaa maaliif baatan? Raajii ilaaluudhaafii? Eyyee, isiniinan jedha raajii irra iyyuu kan caaluu dha.
   Caaffanni qulqullaa'aan waa'ee isa kanaatiif, "Ilaa ergamaa koo karaa kee akka siif qopheessuuf si dura nan erga" jedhee dubbateera.
   Dhuguman isiniin jedha, nama ta'ee lafa irratti kan dhalate keessaa, Yohannis cuuphaa irra kan caalu takkaa hin kaane; garuu mootummaa waaqaatti inni hundumaa irra xinnaatu iyyuu isa irra in caala.
   Yeroo Yohannis cuuphaan barsiisuu jalqabee ka'ee hamma ammaatti mootummaan waaqaa humnaan dhiibbachaa jira; warri itti galuudhaaf dhiibbatanis isa in fudhatu.
   Raajonni hundinuu, seerris hamma bara Yohannis cuuphaatti raajii dubbataniiru.
   Kana fudhachuus in barbaaddu yoo taatan, Yohannis kun Eliyaas, isa dhufuuf jiru sana.
   Namni gurra qabu haa dhaggeeffatu.
   "Dhaloota si'anaa kana garuu maalittan fakkeessa? Inni akka ijoollee lafa gabaa taa'anii hiriyoota isaaniitiin,
   'Faaggaa isiniif afuufnaan; sirbuu diddan; faaruu isin dhageessifnaan gadduu diddan' jedhanii wacanii ti.
   Yohannis yommuu dhufe, nyaata hin nyaatu, dhugaatiis hin dhugu ture; isaan immoo, 'Innoo Seexana qaba' jedhan.
   Ilmi namaa yommuu dhufe, in nyaata, in dhugas; isaan immoo, 'Ilaa nama albaadhessaa fi machaa'aa kana, hidhata warra qaraxxuutii fi warra akka seeraatti hin jiraannee' jedhu. Haa ta'u iyyuu malee, ogummaan Waaqayyoo ija hojii isaatiin dhugaa argate" jedhe.

    
 
  Yeroo sana Yesus guyyaa Sanbataatti maasii qamadii tokko keessa darbe; bartoonni isaa immoo beela'anii waan turaniif, asheetii isaa ciranii nyaachuutti ka 'an.
  Warri Fariisotaa yommuu kana argan Yesusiin, "Bartoonni kee akka seeraatti Sanbataan gochuun kan hin taane gochaa jiru, ilaali!" jedhan.
  Inni immoo deebisee, "Daawit namoota isaa wajjin yommuu beela'e waan godhe hin dubbifne moo isin?
  Inni mana Waaqayyootti galee, buddeena ilaalchaa" isa Waaqayyoof dhi'aate nyaate; isa nyaachuun luboota duwwaaf malee, isaaf warra isaa wajjin turaniif, seeraan dhowwamaa ture.
  Yookiis luboonni guyyuma Sanbataatti mana qulqullummaa keessatti Sanbata akka xureessan, yakka ta'ees akka isaanitti hin lakkaa'amin, seera keessaa hin dubbifneeree?
  Mana qulqullummaa irra kan caalu as akka jiru, ani isinittan hima.
  Garuu inni, 'Ani gara laafina malee, aarsaan barbaada miti jedhu, maal jechuu akka ta'e utuu hubattaniittu ta'ee, warra yakka hin qabnetti yakka hin murtan turtan.
  Ilmi namaa Sanbata irratti iyyuu gooftaa dha" isaaniin jedhe.
  
  Achiis darbee Yesus mana sagadaa isaanii lixe.
   Kunoo, namni harkii iaa naafaa tokko achi ture; yommus jarri ittiin isa hadheessuudhaaf, "Guyyaa Sanbataatti fayyisuun seeraa? "jedhanii isa gaafatan.
   Inni immoo, "Isin keessaa namni hoolaa tokko qabu, hoolaan isaas guyyaa Sanbataatti boolla keessatti yoo kufe, qabee achi keessaa kan hin baafne eenyu inni?
   Egaa namni immoo hammam hoolaa irra haa caalu ree? Kanaafis guyyaa Sanbataatti gaarii hojjechuun seera" isaaniin jedhe.
   Ergasii namichaan, "Harka kee diriirsi!" jedhe; namichis diriirse, harki isaa deebi' ee akkuma isa kaanii fayyaa ta'e.
   Warri Fariisotaa garuu gad ba'anii, attamitti akka isa balleessan mari'achuutti ka'an.
  
   Yesus kana baree achii sokke; namoonni baay'eenis isa duukaa dhaqnaan warra dhukkubsatan hundumaa fayyise;
   jarri immoo namootatti akka isa hin beeksifne cimsee isaan dhowwe.
   Kunis isa Isaayaas raajichaan dubbatame raawwachuudhaaf ta'e.
   innis, "Ilaa hojjetaa koo isa ani fo'adhe,isa jaallatamaa kan koo tii,isa lubbuun koo itti gammade;hafuura koo isa irra nan bulcha,inni saba hundumaaf firdii qajeelaa in labsa.
   Inni hin wacu, hin caraanus, namni tokko illees karaa keessattisagalee isaa hin dhaga'u.
   Firdiin qajeelaan akka mo'u hamma godhutti,inni jajjababuruqfamaa hin cabsu, fo'aa ibsaa isa seequs hin dhaamsu;
   sabni hundinuu maqaa isaa in abdatu" isa jedhee dha.
  
   Yommus namicha hafuurri hamaan keessa jiru, iji isaa jaamaa, arrabni isaas didaa tokko gara Yesusitti fidan inni immoo arrabni namichaa akka dubbatu, iji isaas akka argu godhee isa fayyise.
   Yommus namoonni hundinuu na'anii dinqifatanii, "Kun ilma Daawit ta'uu hin danda'uu?" jedhan.
   Warri Fariisotaa yommuu kana dhaga'an garuu, "Namichi kun Bi'el Zebul angafa Seexanootaa duwwaadhaan hafuurota hamoota baasa" jedhan.
   Yesus immoo yaada isaanii beekee, "Biyya kam illee taanaan tokkummaan isaa yoo gargar cabe, mootummaan isaa dhaabatee hin turu; mandarri tokko yookiis maatiin tokko ofii isaa irratti ka'ee yoo gargar cabe, dhaabachuu hin danda'u.
   Seexannis Seexana yoo baase ofii isaatii gargar in caba, egaa mootummaan isaa attamitti dhaabachuu danda'a ree?
   Yoo ani humna Bi'el Zebuliin hafuurota hamoota baase, ijoolleen keessan immoo humna eenyuutiin isaan baasu? Kanaatis ijoolleedhumti keessan isinitti in farachiisu.
   Ani garuu hafuura Waaqayyootiin hafuurota hamoota kanan baasu erga ta'ee, mootummaan Waaqayyoo isin irratti dhufeera.
   "Yookiis namicha jabaa sana duraan dursee yoo hidhe malee, attamitti namni mana nama jabaa tokkoo lixee mi'a isaa saamuu danda'a ree? Erga isa hidhee garuu dhuguma mana isaa akka jirutti saamuu in danda'a.
   Eenyu illee gara koo yoo ta'uu dhaabaate mormituu koo ti, akkasumas na gargaaree kan walitti hin qabne, in bittimsa.
   Kanaafis ani isinittan hima, cubbuun kam illee arrabsoonis namootaaf in dhiifama; arrabsoon hafuura qulqulluu irratti ka'u garuu hin dhiifamu.
   Eenyu illee ilma namaatiin mormee waa isa irratti yoo dubbate, dhiifama in argata; eenyu illee hafuura qulqulluudhaan mormee isa irratti yoo dubbate garuu, bara kanatti bara dhufuttis dhiifama hin argatu isaaniin jedhe.
  
   Yesus itti fufee, "Muka gaarii qabaadhaa, iji isaas gaarii in ta'a; yookii immoo muka gadhee qabaadhaa, iji isaas gadhee in ta'a; mukti ija isaatiin in beekama.
   Isin ijoollee mar'ataa! Ofii keessanii hamoota erga taatanii, attamitti gaarii dubbachuu dandeessu? Waan garaan namaa keessa guute afaan dubbata.
   Namni gaariin gaarummaa garaa isaa keessaa waan gaarii in baasa; namni hamaanis hammina garaa isaa keessaa waan hamaa in baasa.
   Ani isinittan hima, namoonni dubbii yaada malee afaan isaanii keessaa ba'e hundumaatti gaafatamanii'; guyyaa firdiitti deebii deebisuuf jiru.
   Dubbii kee hundumaan siif in faradama, dubbii kee hundumaanis sitti in faradama" jedhe.
  
   Yommus barsiisota seeraa fi Fariisota keessaa jarri tokko Yesusiin, "Yaa barsiisaa! Milikkita akka ati nu argisiiftu barbaanna" jedhan.
   Inni garuu deebisee, "Dhaloonni hamaanii fi garagaggalaan milikkita in barbaada; garuu milikkita Yoonaas raajichaa irraa kan hafe milikkinni tokko illee hin kennamuuf.
   Akkuma Yoonaas garaa qurxummii guddichaa keessa guyyaa sadii fi halkan sadii ture, ilmi namaas akkasuma guyyaa sadii fi halkan sadii garaa lafaa keessa turuuf jira.
   Namoonni Nanawwee guyyaa firdiitti dhaloota si'anaa wajjin ka'anii in dhi'aatu, ittis in farachiisu. Isaan lallaba Yoonaas dhaga'anii yaada garaa isaanii geddarataniiru; amma garuu, kunoo, inni Yoonaas irra caalu as jira.
   Mootuun biyya gara mirgaa guyyaa firdiitti dhaloota si'anaa kanaa wajjin kaatee in mul'atti, ittis in farachiifti. Isheen ogummaa Solomoon dhaggeeffachuudhaaf biyya fagoodhaa dhufteetti; amma garuu, kunoo, inni Solomoon irra caalu as jira" jedhe.
  
  Yesus, "Hafuurri hamaan nama keessaa yommuu ba'u, iddoo itti aara galfatu barbaaduuf lafa bishaan hin jirre keessa in deddeebi'a; garuu tokko illee hin argatu.
   Kana booddees, Mana koo isa ani keessaa ba'ettan deebi'ee gala' jedha. Yommuu deebi'ee dhufus, manichi duwwaa isaa haramee, qopheeffamee in argata.
   Ergasii dhaqee hafuurota torba isa irra kan hammaatan of duukaa in fida; isaanis manichatti galanii keessa taa'u. Jireenyi namicha sanaa inni gara booddee isa duraa irra kan itti hammaatu ta'a; kan dhaloota hamaa kanaas akkasuma in ta'a" jedhe.
  
   Utuu Yesus namootaa wajjin dubbachaa jiruu, kunoo, haati isaa, obboloonni isaas isaa wajjin dubbachuu barbaadanii dhufanii, ala in dhaabatu turan.
   Yommus namni tokko, "Ilaa! Haati kee fi obboloonni kee ala dhaabatanii jiru, sii wajjin dubbachuu barbaadus" ittiin jedhe.
   Yesus garuu deebisee namicha isatti himeen, "Haati koo eenyu? Obboloonni koos eenyufa'i?" jedhe.
   Harka isaas gara bartoota isaatiitti qabee, "Kunoo ti haati koo, obboloonni koos!
   Jaalala abbaa koo isa waaqa irraa kan godhu eenyu iyyuu, obboleessa koo ti, obboleettii koo ti, haadha koo tis" jedhe.

    
 
  Guyyaadhuma sanas Yesus manaa ba'ee ciisa bishaanii bira taa'e.
  Tuuti sonaan guddaan isa biratti walitti qabamnaan, bidiruu tokko yaabbatee barsiisuudhaaf taa'e; namoonni hundinuu immoo qarqara ciisa bishaanichaa in dhaabatu turan.
  Yesus fakkeenya garaa garaatiin waan baay'ee isaanitti himuutti ka'e; "Kunoo, namichi tokko sanyii facaasuudhaaf ba'e.
  Inni utuu facaasuu kaan karaa bukkee bu'an, simbirroonni immoo dhufanii funaananii nyaatan.
  Kaan immoo lafa dhagaa, lafa biyyoo baay'ee hin qabne irra bu'an; lafti isaan irra bu'anis biyyoo gad fagoo waan hin qabneef dafanii biqilan.
  Yommuu aduun itti baate garuu in coollagan; hidda gad fagoo waan hin godhatiniifis in gogan.
  Kaan qoraattii keessa bu'an; qoraattonnis guddatanii isaan hudhan.
  Kaan garuu biyyoo gaarii irra bu'anii ija godhatan, iji isaaniis kaan dachaa dhibba, kaan dachaa jaatama, kaanis dachaa soddoma ta'e.
  Namni gurra qabu haa dhaggeeffatu!" jedhe.
  
   Ergasii bartoonni Yesusitti dhi'aatanii, "Maaliif fakkeenyaan isaanitti dubbatta?" jedhanii isa gaafatan.
   Yesus immoo deebisee, "Dhoksaa mootummaa waaqaa beekuun isiniif kennameera; isaaniif garuu hin kennamne.
   Isa fudhatee, waa qabuuf, hamma isa irraa hafutti itti dabalamee in kennamaaf, kan hin qabne garuu, innumti inni qabu iyyuu isa duraa in fudhatama.
   Isaan utuma ilaalanii hin argan, utuma dhaggeeffatanii hin dhaga'an, hin hubatanis; kanaafan fakkeenyaan isaanitti dubbadha.
   Egaa raajiin, Isaayaas dubbate isaanitti raawwatameera;inni, 'Dhaga'uu in dhageessu garuu hin hubattan; ilaaluu in ilaaltu,garuu hin argitan.
   Yaadni garaa saba kanaa hadoodeera'o; gurra isaanii cuqqaalaniiru,ija isaaniis dununfachiisaniiru. Silaa'oo, ija isaaniitiin in argu,gurra isaaniitiinis in dhaga'u turan; yaada garaa isaaniitiinis in hubatu,gara koottis in deebi'u turan, anis isaan nan fayyisan ture' jedha ture.
   "Iji keessan garuu waan arganiif, gurri keessanis waan dhaga'aniif ayyaantuu dha.
   Raajonni baay'eenii fi warri jireenya qajeeltoo jiraatan isa isin argitan kana arguu akka 'kajeelan, akka hin argin hafanis, waan isin dhageessanis dhaga'uu akka kajeelan, akka hin dhaga'in hafanis dhuguman isinitti hima" ittiin jedhe.
  
   Yesus itti fufee, "Egaa fakkeenyi namicha sanyii facaasuu maalitti akka hiikamu dhaggeeffadhaa.
   Akkuma sanyiin karaa bukkeetti facaafame ta'e, eenyu illee dubbii mootummichaa dhaga'ee yoo hubachuu dhaabaate, inni hamaan dhufee dubbicha isa garaa isaa keessatti facaafame in butata.
   Akkuma sanyiin lafa dhagaa keessatti facaafame ta'e, akkasuma namni dubbicha dhaga'ee achumaan gammachuudhaan in fudhata.
   Inni yeroodhaaf malee hundee hin qabu; sababii dubbichaatiif rakkinni yookiis ari'atamuun yommuu ka'u achumaan in gufata.
   Akkuma sanyiin qoraattii keessa bu'e ta'e, akkasuma namni dubbicha in dhaga'a; kana booddees yaaddoon biyya lafaa; gowwoomsaan soorumaa dubbicha in hudha, ija utuu hin godhatinis in hafa.
   Akkuma sanyiin lafa gaariitti facaafame ta'e immoo, akkasuma namni dubbicha in dhaga'a in hubatas; ija godhatees, inni tokko dhibba, inni tokko jaatama inni kaanis soddoma in baata" jedhe
  
   Yesus ammoo fakkeenya biraa tokko isaanitti hime, "Mootummaan waaqaa nama sanyii gaarii qotiisa isaatti facaafatetti in fakkeeffama.
   Yeroo namni rafuttis diinni namichaa dhufee, inkirdaada qamadii keessa facaasee sokke.
   Midhaanichi guddatee ija erga godhatee booddee inkirdaadichis immoo mul'ate.
   Kana irratti hojjetoonni abbaa warraatti dhi'aatanii, 'Gooftaa, sanyii gaarii qotiisa keetti facaafte mitii? Inkirdaada immoo eessaa godhate ree?' jedhaniin.
   Inni immoo, 'Nama diina koo ta'etu kana godhe jedhee isaaniif in deebise; yommus hojjetoonni, 'Nuyi dhaqnee isa akka aramnu barbaaddaa ree jedhaniin.
   Abbaan qotiisichaa garuu, 'Lakkii inkirdaada utuu aramtanii isaa wajjin qamadii akka hin buqqifnetti, dhiisaa!
   Hamma yeroo midhaan sassaabamutti lachuu walumaa wajjin haa guddatan. Yeroo midhaan sassaabamutti warri sassaaban, dura inkirdaadicha bubuqqisanii akka gubamuuf bissii bissiitti akka hidhaniif, qamadicha garuu gombisaa kootti akka anaaf sassabaniif ittan hiimadha 'jedhee isaaniif deebise" jedhe.
  
   Yesus itti fufee fakkeenya kan biraa tokko isaanitti hime; "Mootummaan waaqaa ija sanaaficaa namni fuudhee qotiisa isaa keessa facaase fakkaata.
   Iji isaa sanyii hundumaa irra xinnayyoo dha, yommuu guddatu garuu biqila hundumaa irra caalee mukas ta'e, simbirroonni dhufanii damee isaa irratti mann'ee in ijaarratu" jedhe.
   Yesus ammas "Mootummaan waaqaa raacitii dubartiin fuutee daakuu safartuu sadiin maktee, raacitichis hunduma isaa bukeessu fakkaata" jedhee fakkeenya kan biraa tokko isaanitti in dubbate.
  
   Yesus kana hundumaa fakkeenyaan namoota sanatti dubbate; fakkeenya malees waan tokko isaanitti hindubbanne.
   Kanaan raajichaan inni,"Fakkeenyaanan afaan saaqqadha, uumamuu biyya lafaatii jalqabee isadhokatee tures nan beeksisa" jedhamee dubbatame in raawwatame.
  
   Yesus kana booddee namoota sana gad dhiisee manatti ol lixe; yommus bartoonni isaa itti dhi'aatanii, "Fakkeenya inkirdaada qotiisicha keessaa nuuf hiiki!" jedhaniin.
   Yesus immoo deebisee, "Inni sanyii gaarii facaasu ilma namaati;
   qotiisichi biyya lafaa ti; sanyiin gaariin ilmaan mootummaa ti; inkirdaadis ilmaan isa hamaa ti.
   Diinichi inkirdaada facaase Seexana; yeroon itti midhaan sassaabamu dhuma biyya lafaa ti; warri midhaan sassaabanis ergamoota Waaqayyoo ti.
   Akkuma inkirdaadi walitti qabamee ibiddaan gubamu, dhuma biyya lafaattis immoo akkasuma in ta'a.
   Ilmi namaa ergamoota isaa in erga; isaanis karaa Waaqayyoo irraa waan nama gufachiisu hundumaa, warra hamaa hojjetan hundumaas mootummaa isaa keessaa walitti in qabu,
   boolla ibiddaattis isaan in darbatu. Achitti boo'ichii fi ilkaan qaruun isaan irra in ga'a.
   Egaa warri qajeeltonni mootummaa abbaa isaanii keessatti akka biiftuu in ifu; namni gurra qabu haa dhaggeeffatu!" jedheen.
  
   Yommus Yesus, "Mootummaan waaqaa qabeenya lafa qotiisaa keessa dhokfame fakkaata; namni tokko qabeenya kana argee deebisee erga dhoksee booddee, gammachuu irraa kan ka'e dhaqee waan qabu hundumaa gurguree lafa qotiisaa sana bitate.
   "Mootummaan waaqaa ammas naggaadee callee babba'eessa barbaadu fakkaata.
   Naggaadichi callee gati-jabeessa argannaan, dhaqee waan qabu hundumaa gurguree callee sana bitate" jedhe.
  
   Yesus itti fufee, "Mootummaan waaqaa ammas kiyyoo galaanatti darbatamee akaakuu qurxummii hundumaa walitti qabe fakkaata.
   Kiyyichis guunnaan, qurxummi-qabduun gara qarqara bishaaniitti isa harkisanii, taa'anii qurxummii isa gaggaarii qodaa isaaniitti naqanii, isa gaggadhee immoo gaggatan.
   Yeroo dhuma biyya lafaattis akkasuma in ta'a; ergamoonni Waaqayyoo ba'anii warra hamoota warra qajeelotattii gargar in baasu.
   Warra hamoota boolla ibiddaatti in darbatu; achitti boo'ichii fi ilkaan qaruun isaan irra in ga'a" jedhe.
  
   Kana booddee Yesus, "Kana hundumaa hubattaniittuu ree?" jedhee isaan gaafate; isaan immoo deebisanii, "Eyyee" jedhaniin.
   Inni garuu, "Kanaaf barsiisaan seera durii mootummaa waaqaatiif bartuu ta'ee qopheeffame hundinuu, abbaa manaa isa mana mi'a isaatii keessaa waan haaraa fi waan moofaa gad baasu fakkaata" jedhe.
  
   Yesus fakkeenya kana hundumaa isaanitti himee erga raawwatee, iddoo sana dhiisee in adeeme.
   Gara mandara kutaa biyya itti dhalatee dhaqee, mana sagadaa isaanii keessatti isaan barsiise. Warri isa dhaga'an immoo raajeffatanii, "Ogummaan akkasii hojiin aangoo kun hundinuus eessaa dhufeef?
   Kun ilma isa muka sooftichaa mitii? Haati isaas Maariyaam jedhamtee waamamti mitii ree? Yaaqoobii fi Yoseef, Simoonii fi Yihudaan obbolaa isaa ti mitii?
   Obboleettonni isaas hundinuu as nu bira jiru mitii ree? Egaa wanti kun hundinuu eessaa dhufeef?" jedhan.
   Isaan kanaaf isa maman; Yesus garuu, "Raajiin iddoo biraatti malee, biyya isaatti, mana ofii isaattis ulfina hin argatu" isaaniin jedhe.
   Sababii amanti-dhabina isaaniitiif hojii aangoo baay'isee achitti hin hojjenne.

    
 
  Yeroo sanatti Herodis abbaan biyyaa oduu Yesus dhaga'ee,
  hojjetoota isaatiin immoo, "Kun Yohannis cuuphaa dha, isatu du'aa kaafame; kanaaf hojiin aangoo kun hundinuu isaan hojjetamaa jiru" jedhe.
  Herodis waa'ee Herodiyaas haadha manaa obboleessa isaa Filiphosiif jedhee, Yohannisin qabsiisee fuuncaadhaan hiisisee, mana hidhaatti galchisiisee ture.
  Yohannis yommus Herodisiin, "Ati ishee fuudhuun kee seera miti" in jedha ture.
  Inni Yohannisin ajjeesisuu barbaadee ture, garuu namoota warra Yohannisin akka raajiitti ilaalan sodaate.
  Guyyaan seenaa dhaloota Herodis geenyaan, intalli Herodiyaas keessummoota sana duratti sirbitee Herodisin gammachiifte.
  Kana irratti inni waanuma isheen gaafatte isheedhaaf kennuudhaaf kakaadhaan abdachiise.
  Intalattiin immoo haadha isheetiin gorfamtee, "Asitti mataa Yohannis cuuphaa gabateetti anaaf kenni" jette.
  Mootichi yommus in gadde, garuu sababii kakaa isaatiif, keessummoota isaatiifis jedhee akka inni isheedhaaf kennamu in abboome.
   Itti ergees, mana hidhaa keessatti mataa Yohannis mormatti irraa kuchisiise.
   Mataan isaa sun gabateetti fidamee intalattiidhaaf in kenname; isheen immoo haadha isheetti in geessite.
   Yommus bartoonni Yohannis dhufanii reeffa isaa fuudhanii awwaalan; dhaqaniis Yesusitti in himan.
  
   Yesus kana yommuu dhaga'e kophaa isaa bidiruudhaan achii ka'ee gara iddoo qoofniitti sokke; tuuti sun immoo adeemuu isaa dhaga'anii mandarootaa miillaan isa duukaa bu'an.
   Yesus qarqara bishaaniitti Yommuu bu'e tuuta gobbuu argee, isaaniif oo'ee, dhukkubsatoota isaaniis in fayyise.
   Yeroo, galgalaa'e immoo bartoonni gara isaa dhufanii, "Kun lafa onaa dha, guyyichis sokkeera; egaa, tuuti kun, gara gandeenii dhaqanii nyaata ofii isaaniitiif haa bitataniif gad isaan dhiisi!" jedhan.
   Yesus immoo, "Dhaquu isaan hin barbaachisu, ofii keessanii, waan isaan nyaatan kennaaf!" isaaniin jedhe.
   Isaan garuu deebisanii, "Nuyi buddeena shanii fi qurxummii lama duwwaa asii qabna" jedhaniin.
   Inni immoo, "As gara kootti fidaa!" jedhe.
   Kana booddee marguma sana irra akka taa'aniif tuuta sana abboomee, buddeenan shananii fi qurxummii lamaan fuudhee, gara waaqaatti ol ilaalee, eebbisee, "cabsees, buddeenan sana bartoota isaatti kekkenne; bartoonni immoo, tuuta sanaaf in dhi'eessan.
   Isaan hundumtinuu nyaatanii in quufan; ergasii bartoonni hurraa irraa hafe gundoo kudha lama guutuu fuudhan.
   Warri nyaatanis dubartootaa fi ijool ee malee dhiirri akka kuma shanii turan.
  
   Yesus hamma ofii isaatii tuuta sana gad dhiisutti, bidiruu yaabbatanii isa dura gamatti akka ce'aniif bartoota isaa in giddisiise.
   Tuuta sana erga gad-dhiisee booddees, kophaa isaatti kadhachuudhaaf gara gaaraatti ol ba'e; yommuu galgalaa'es kophaa isaa achi ture.
   Bidirichi garuu yeroo kana qarqara irraa baay'ee fagaate; sababii qilleensi fuula duraan itti qilleensa'uufis dha'aa bishaaniitiin asii fi achi daddarbatamaa ture.
   Halkan keessaa gara iyya indaanqoo isa lammaffaattis Yesus bishaan gubbaa adeemaa gara isaanii dhufe.
   Bartoonni garuu bishaan irra utuu inni adeemuu arganii baay'ee na'anii, "Innoo ekeraa dha" jechaa, sodaachuu isaanii irraa kan ka'e iyyan.
   Yesus immoo achumaan isaanitti dubbatee, "Jabaadhaa, innoo anaa, hin sodaatinaa!" jedhe.
   Phexros deebisee, "Gooftaa! Si erga ta'ee, bishaan irra gara kee akkan dhufu na abboomi!" jedheen.
   Inni immoo, "Kottu!" jedhe; yommus . Phexros bidiricha keessaa ba'ee bishaan gubbaa gara Yesusitti adeemuutti ka'e.
   Qilleensi jabaan sun yeroo isatti dhaga'ame garuu in sodaate; gad liqimfamuu jalqabnaanis iyyee, "Gooftaa! Na oolch!" jedhe.
   Yesus achumaan harka isaa hiixatee isa qabee,"Yaa namicha amantii hir'uu! Maaliif mamte?" jedheen.
   Yeroo isaan bidiruu yaabbatanitti qilleensichi in dhaabate.
   Kana irratti warri bidiricha keessaa Yesusiif sagadanii, "Ati dhuguma ilma Waaqayyoo ti!" jedhaniin.
  
   Yommuu ce'anis bakkee Genesaarexitti lafatti ba'an.
   Namoonni iddoo, sanaa immoo isa ta'uu baranii, naanna'aa sana humdumaatti erganii, wara dhukkubsachaa turan hundumaa gara isaatti fidan.
   Warri dhukkubsatan kun shaashara wayyaa isaatii duwwaa illee akka tuqaniif isa in kadhatu turan; hammi shaashara wayyaa isaa tuqan hundinuus in fayyan.

    
 
  Ergasii Fariisonnii fi barsiisonni seeraa Yerusaalemii gara Yesus dhufanii,
  "Bartoonni kee maaliif seera muka abbaa keenyaa irra daddarbu? Isaanoo buddeena nyaachuu isaanii dura harka dhiqachuudhaan of hin qulleessan" jedhaniin.
  Yesus deebisee, isinoo seera muka abbaa keessaniitiif jettanii, maaliif abboommii Waaqayyoo irra daddarbitu?
  Waaqayyo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaa fi haadha isaa irratti hamaa kan dubbatu dhugumaan haa ajjeefamu!' jedheera.
  Isin garuu, 'Namni abbaa isaa fi haadha isaa gargaaruuf ture tokko isaaniin" wanti na biraa isiniif kennamuuf malee, amma Waaqayyoof kenname yoo jedhe;
  egaa abbaa isaaf yookiis haadha isaaf ulfina kennuu isa hin barbaachisu jettu. Akkasitti seera muka abbaa keessaniitiif jettanii dubbii Waaqayyoo busheessitu.
  Isin of hin arginee nana! Isaayaas waa'ee keessaniif raajii isaa keessatti,
 'Sabni kun afaan isaatiin ulfinaa naaf kenna,garaan isaa garuu baay'ee anattii fagoo dha;
  ana waaqessuun isaanii akkasumaan, abboommii namaa akka seera Waaqayyootti barsiisu isa jedhe ba'eessa dubbate" jedhe.
  
   Yesus namoota ofitti waamee, "Dubbii koo dhaga'aa hubadhaas!
   Wanti afaan namaa lixu, xuraa'aa nama hin godhu; wanti afaan namaa keessaa ba'u garuu xuraa'aa nama godha" isaaniin jedhe.
   Yommus bartoonni gara isaa dhufanii,"Warri Fariisotaa dubbii ati jette yommuu dhaga'an gufachuu isaanii beekteettaa?" ittiin jedhan.
   Yesus immoo deebisee, "Biqiltuun abbaan koo inni waaqa irraa hin dhaabin hundinuu in buqqa'a.
   Waa'ee isaanii dhiisaa! Isaan jaamota, jaamota akka isaaniis karaa in argisiisu; namni jaamaan jaamaa akka isaatii karaa yoo argisiise, lachuu wal-fudhatanii boolla keessa in bu'u" jedhe.
   Phexros garuu deebisee, "Fakkeenyicha nuuf hiiki!" jedheen.
   Yesus immoo deebisee "Isinumtuu hamma ammaatti hin hubatin jirtuu?
   Wanti afaaniin lixu hundinuu, mar'umaanitti darbee bakkeetti akka ba'u hin qalbifattanii ree?
   Dubbiin afaan keessaa ba'u garuu, yaada garaa namaa keessaa dhufa; isatu xuraa'aa nama godha.
   Wanti hamaan hundinuu yaada garaa keessaa ba'awo, isaanis, nama ajjeechaa, ejjummaa, halalummaa, hanna, sobaan dhugaa ba'uu, nama salphisuus.
   Isaan kanatu xuraa'aa nama godha malee, harka dhiqachuudhaan utuu of hin qulleessin nyaachuun xuraa'aa nama hin godhu" jedheen.
  
   Yesus achii adeemee gara kutaa biyya Xiiroosii fi Sidoonitti sokke.
   Kunoo, dubartiin Kana'aan tokko naanna'aa biyya sanaatii dhuftee sagalee guddaadhaan, "Ilma Daawit, gooftaa koo! Intalli koo hafuura hamaadhaan qabamtee jirti, anaaf maari!" jette.
   Yesus garuu sagalee tokko iyyuu isheef hin deebifne. Bartoonni isaa yommus gara isaa dhufanii, "Ishee nu booddeedhaa iyyaa adeemtu kana, waan isheen barbaaddu godhiifii of biraa deebisi!" jedhaniin.
   Inni immoo deebisee, "Ani warra akka hoolotaa karaa irraa goranii mana Israa'elii badan duwwaaf malee hin ergamne" jedheen.
   Dubartittiin garuu dhuftee miilla Yesusitti kuftee, "Yaa gooftaa na gargaari!" jetteen.
   Yesus yommus deebisee, "Buddeena ijoollotaa fuudhanii sarootaa darbachuun ba'eessa miti" jedheen.
   lsheen, "Eyyee, yaa gooftaa, haa ta'u iyyuu malee, saroonnis maaddii gooftota isaanii irraa isa harca'u in nyaatu" jette.
   Kana irratti Yesus, "Dubartii nana! Amantiin kee guddaa dha, akkuma ati barbaadde siif haa ta'u!" jedhee deebiseef; intalli ishees si'uma sana fayyite.
  
   Ergasii Yesus achii adeemee, ciisa bishaan Galiilaa bira dhufee, gaara tokkotti ol ba'ee achi in taa'e.
   Tuuti sonaan baay'een immoo warra hokkolan, warra jaaman, warra kottaa'an, warra arraba didaa akkasumas kan biraa baay'ee fidanii dhufanii, miilla Yesus jala kaa'an; yommus inni isaan in fayyise.
   Tuuti sun immoo, warri arraba didaa akka dubbatan, warri kottaa'an akka fayyan, warri hokkolan akka asii fi achi adeeman, warri jaaman akka argan hubatee in raajeffate; Waaqayyo gooftaa Israa'eliif immoo hooqubaa dhi'eesse.
  
   Yesus garuu bartoota isaa ofitti waamee, "Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a; egaa ani akka isaan karaatti hin kukkufnetti, akkuma beela'aa jiranitti gad isaan dhiisuu hin barbaadu" isaaniin jedhe.
   Kana irratti bartoonni isaa, "As lafa onaa kanatti buddeena tuuta guddaa kana quufsu eessaa arganna ree?" jedhaniin.
   Yesus immoo, "Buddeena meeqa qabdu?" jedhee isaan gaafannaan, isaan immoo, "Buddeena torbaa fi qurxummii xixinnoo muraasa qabna" jedhaniin.
   Yommus inni lafuma sana akka tattaa'aniif namoota abboome.
   Buddeenan torbanii fi qurxummiiwwan sana fuudhee, Waaqayyoof galata galchee, caccabsee bartootatti kekkenne; bartoonnis tuuta sanaaf in dhi'eessan.
   Hundumti isaaniis nyaatanii quufan; hurraa irraa hafes gundoo gurguddaa torba guutanii fuudhan.
   Warri buddeenicha nyaatan dubartootaa fi ijoollota malee dhiirota kuma afur turan.
   Ergasii Yesus tuuta sana gad dhiisee, bidiruu yaabbatee gara kutaa biyya Magadaan jedhamuu dhaqe.

    
 
  Warri Fariisotaa fi warri Saaduqootaa dhufanii Yesusin qoruudhaaf, akka inni milikkita waaqa irraa isaan argisiisuuf gaafatan.
  Inni immoo deebisee, "[Yeroo galgalaa'u, 'Waaqni diimateera, kanaaf bor bokkaan hin roobu,
  ganama immoo, 'Boruun diimatee duumessi irra buufateera, kanaaf har'a in rooba' in jettu. Egaa bifa waaqaa ilaaltanii waan ta'u himuu beektu, milikkita yeroo kanaa immoo hubachuu hin dandeessan.]
  Dhaloonni hamaan garagaggalaanis milikkita in barbaada; garuu milikkita Yoonaas irraa kan hafe milikkinni tokko illee hin kennamuuf' isaaniin jedhe. Kana booddee achumatti isaan dhiisee adeeme.
  
  Bartoonni yeroo bishaanicha gamatti ce'anitti, buddeena tokko illee fudhachuu irraanfatan.
  Yesus immoo, "Ilaalladhaa! Raacitii warra Fariisotaa fi, warra Saduqootaa irraas of eeggadhaa!" isaaniin jedhe.
  Yommus isaan walii isaanii gidduutti dudubbatanii, " Isa nuyi buddeena hin fudhatiniif akkas jedha" jedhan.
  Yesus garuu kana baree, "Yaa warra amantii hir'uu! Maaliif waa'ee buddeena dhabuu keessaniitti hiiktanii walii keessan gidduutti dudubbattu?
  Isin amma iyyuu yaadatti hin fudhattanii? Buddeenan shanan namoota kuma shaniif kennaman, hurraa gundoo meeqas akka walitti qabdan hin yaadattanii ree?
   Yookiis buddeenan torban namoota kuma afuriif kennaman, gundoo meeqas walitti qabdan?
   Attamittis waa'ee buddeenaaf akka ani isinitti hin dubbatin yaadatti fudhachuu dadhabdan ree? Anoo raacitii warra Fariisotaa fi Saduqootaattii of eeggadhaan jedhe" isaaniin jedhe.
   Ergasii isaan, waa'ee raacitii buddeenaa utuu hin ta'in, barsiisa warra Fariisotaa fi Saduqootaattii akka of eeggatan jechuu isaa akka ta'e hubatan.
  
   Yesus gara naanna'aa mandara Qiisaariyaa Filiphos yommuu dhaqe, "Namoonni ilma namaatiin eenyu jedhu?" jedhee bartoota isaa gaafate.
   Isaan yommus deebisanii, "Kaan 'Inni Yohannis cuuphaa dha' jedhu, kaan inni Eliyaas', kaanis inni Ermiyaas yookiis raajota keessaa tokko jedhu" jedhan.
   Yesus immoo, "Isinoo, eenyu anaan jettu?" jedhee isaan gaafate.
   Simoon Phexros deebisee, "Ati Masiihicha, ilma Waaqayyoo jiraataa ti" jedhe.
   Kana irratti Yesus deebisee, "Yaa Simoon ilma Yoonaa, ati kan ayyaanomtee dha! Kana abbaa koo isa Waaqa irra jirutu sitti mul'ise malee, yaadni nama foonii sitti hin mul'ifne.
   Anis sittan hima, akkuma Phexros jechuun dhagaa jechuu ta'e, ati dhagaadha; anis dhagaa hin sochoone kana irratti waldaa koo nan ijaara, gooftummaan du'aas matumaa waldicha irratti humna hin godhatu hin mo'us.
   Banaa mootummaa waaqaa siifan kenna; waanumti ati lafa irratti hiite, waaqa irratti hidhamaa in ta'a; waanumti ati lafa irratti hiikte immoo waaqa irrattis hiikamaa in ta'a" jedhe.
   Yommusumas Masiihicha ta'uu isaa nama tokkotti iyyuu akka isaan hin himneef, bartoota isaa cimsee abboome.
  
   Yeroo sanaa jalqabee Yesus gara Yerusaalem akka dhaqan harka maanguddootaatiin, harka luboota warra angafootaa fi barsiisota seeraatiin guddaa dhiphachuun, ajjefamuun, guyyaa sadaffattis du'aa ka'uun akka isa irra jiru bartoota isaatti mul'isuutti ka'e.
   Phexros immoo gara bukkeetti isa qabee, "Waaqayyo si haa oolchu! "Kun si irratti dhufuun hin ta'uuf" jedhee isa gorsuutti ka'e.
   Inni garuu garagalee Phexrosiin, "Na duraa turi Seexana nana! Ati gufuu anatti taate, ati kan namootaa malee kan Waaqayyoo hin yaaddu" jedhe.
   Ergasii Yesus bartoota isaatiin, namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra ka'aate, ana duukaas haa bu'u.
   Namni jireenya isaa oolfachuu yoo barbaade, jireenyi isaa duraa in fudhatama; namni anaaf jedhee jireenya isaa kennu immoo, isa in argata.
   Namni biyya lafaa guutummaatti yoo buufate, lubbuu isaa garuu yoo dhabe, bu'aan isaa maali ree? Yookiis namni gatii lubbuu isaa maal kennuu danda'a ree?
   Ilmi namaa ulfina abbaa isaatiin ergamoota isaa wajjin dhufuuf jira; yommus adduma addaan akka hojii isaatiitti gatii isaa in kennaaf.
   Dhuguman isiniin jedha, namoota as dhaabatanii jiran keessaa, kaan utuu hin du'in, ilmi namaa mootummaa isaatiin dhufuu isaa arguuf jiru" jedhe.

    
 
  Guyyaa ja'a booddee, Yesus Phexrosii fi Yaaqoobin, Yohannis obboleessa Yaaqoobis fudhatee, ol gara gaara dheeraa tokkotti kophaatti isaan baase.
  Innis bifa ulfina isaatiin isaanitti mul'ate, fuulli isaas akka biiftuu ibse uffanni isaas akka ifaa addaatee balaqqise.
  Kunoo, Museenii fi Eliyaas achitti isaanitti mul'atanii, isaa wajjin dudubbachaa turan.
  Phexros gidduutti, "Yaa gooftaa! Asitti argamuun keenya attam gaarii dha; fedha kee yoo ta'e asitti godoo sadii, tokko siif, tokko Museedhaaf, tokkoos Eliyaasiif nan ijaara" jedhee Yesustti dubbate.
  Utuu inni kana dubbachaa jiruu, kunoo, duumessi ifa of keessaa qabu tokko isaaniitti uffise. Sagaleenis duumessicha keessaa dubbatee, " Kun Ilma koo isa an jaalladhu, gammachuun koos isatti in raawwatama; isa dhaga'aa!" jedhe.
  Bartoonni immoo sagalee dhaga'anii adda isaanitiin gombifaman, guddaas in sodaatan.
  Yesus garuu isaanitti dhihaatee harkaan isaan qabee, "ka'aa hin sodaatinaa isaaniin jedhe.
  Isaan yammuu ol ilaalan Yesus duwwaa argan malee, nama biraa tokko iyyuu hin argine.
  Isaan gaaricha irraa utuu gad bu 'uutti jiranii Yesus, "Ilmi namaa du'ee warra du'an keessaa hamma kaafamutti, mul'ata argitan kana nama tokkotti iyyuu hin himinaa!" jedhee bartoota isaa abboome.
   Kana booddee bartoonni, "Egaa maaliif barsiisonni seeraa, 'Eliyaas dura dhufutu ta'a' jedhu?" jedhanii isa gaafatan.
   Yesus immoo deebisee, "Eliyaas waan hundumaa iddootti deebisuudhaaf dhufuun isaa beekamaa dha.
   Ani garuu Eliyaas kanumaan dura iyyuu akka dhufe isinittan hima; namoonni waanuma jaallatan isa irratti hojjetan malee isa hin hubanne; ilmi namaas immoo akkasuma harka isaanitiin dhiphachuuf jira" isaaniin jedhe.
   Yommus bartoonni waa'ee Yohannis cuuphaatiif isaanitti dubbachuu isaa in hubatan.
  
   Isaan gara tuuta sanatti yammuu deebi 'an, namni tokko Yesusitti dhi 'aatee jilbeeffate isa kadhatee,
   "Yaa gooftaa ilma koo anaaf maari, innoo dhukkuba yeroo yerootti nama kuffisu tokkoon qabamee baayyee dhiphachaa jira; takka takka ibidda keessatti in kufa, takka takkas bishaan keessatti in kufa.
   Ani bartoota keetti isa fideera, isaan garuu isa fayyisuu hin dandeenye" jedhe.
   Yesus deebisee, "Isin dhaloota hin amannee fi jajal'aa nana, hamma yoomiitti isinii wajjin jiraachuun anaaf ta'a? Hamma yoomiittis ba'aa anatti taatu? Mucicha as naa fidaa!" jedhe.
   Yesus hafuuricha hamaa sana ifannaan, inni gurbicha keessaa ba'e; gurbichi immoo si'uma sana fayye.
   Bartoonni ergasii kophaatti garaYesus dhufanii, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
   Yesus immoo deebisee, "Amantiin keessan waan hir'ateef kaa! Anoo dhuguman isiniin jedha, amantii hamma ija sanaaficaa geessu utuu qabaattanii, gaara kanaan, 'Asii ka'ii achi butadhu' in jettu, gaarichis asii ka'ee achi in butata; wanti isiniif hin danda'amnes hin jiru.
   [Inni akkasii kun kadhataan soomuudhaanis malee gonkumaa hin baafamu]" jedheen.
  
   Bartoonni Galiilaatti Yesus biratti walitti qabamnaan Yesus, "Ilmi namaa harka namootaatti dabarfamee in kennama.
   Isaan isa in ajjeesu, inni garuu guyyaa sadaffaatti du'aa in kaafama" isaaniin jedhe; kana irratti bartoonni baay'ee in gaddan.
  
   Yesusii fi bartoonni isaa Qifirnaahomitti gallaan, warri gibira mana qulqullummaa fuudhan Phexros bira dhufanii, "Barsiisaan keessan gibira mana qulqullummaa hin baasuu?" jedhanii isa gaafatan.
   Phexros immoo deebisee, "Lakkii in baasa" jedheen. Phexros gara manaa dhufee utuu inni hin dubbatin, Yesus, "Maal sitti fakkaata yaa Simoon? Mootonni biyya lafaa qaraxa yookiis gibira eenyu irraa fudhatu? Namoota isaanii irraa moo yookiis warra ormaa irraa fudhatu?" jedhee isa gaafate.
   Phexros deebisee, "Warra ormaa irraa fudhatu" jennaan, Yesus immoo, "Yoos namoonni isaanii hin gaafataman kaa!
   Haa ta'u iyyuu malee, nuyi gufuu akka isaanitti hin taanetti, gara ciisa bishaanii dhaqiitii hokkoo ittiin qurxummii qaban bishaanichatti darbadhu; qurxummii isa dura ba'u fuutee, afaan isaa yoo bante, horii meetii akka birrii lamaa in argatta. Meeticha kana fuudhiitii anaaf, ofii keetiifis itti kenni!" jedheen.

    
 
  Yeroo sanatti bartoonni Yesusitti dhi'aatanii, "Mootummaa waaqaa keessatti hundumaa irra kan caalu eenyu?" jedhaniin.
  Yommus inni mucaa tokko gara isaatti waamee isaan gidduu dhaabachiisee,
  "Ani dhuguman isinitti hima, deebitanii akka mucoolii yoo ta'uu dhaabaattan, mootummaa waaqaatti matumaa hin galtan.
  Eenyu illee akka mucaa kanaatti yoo gad of deebise, mootummaa waaqaatti hundumaa irra kan caalu isa.
  Eenyu illees mucaa akkasii tokko maqaa kootiin kan simu ana sima" jedhe.
  
  Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee tuujjuba galaanaa keessatti liqimsiifamuu isaaf wayya ture.
  Gufannaan waan dhufuuf biyya lafaatiif wayyoo! Gufannaan dhufuun irra jira'o; garuu nama gufannaan karaa isaa dhufu sanaaf wayyoo!
  "Harki kee yookiis miilli kee yoo si gufachiise, of irraa murii gati; harka lama yookiis miilla lama qabaattee ibidda bara baraatti darbatamuu kee mannaa, bu'aan dhagna keetii hir'uu ta'ee, yookiis hokkolaa taatee jireenyatti galuuu siif wayya.
  Iji kee yoo si gufachiise, of-keessaa baasii gati; ija lachuu qabaattee qilillee ibiddaatti darbatamuu kee mannaa, ija tokko qabaattee jireenyatti galuu siif wayya" jedhe.
  
   Yesus, "Isaan xixinnayyoo kana keessaa tokko illee akka hin tuffanne ilaalladhaa! Ani isinittan hima, waaqa irraa ergamoonni warri isaan eeguudhaaf kennaman guyyaa hundumaa fuula abbaa koo isa waaqa irraa durattiin argamuwo.
   [Ilmi namaas isa bade oolchuuf dhufe.]
   "Namni tokko hoolota dhibba qabaatee tokko keessaa yoo bade, sagaltamii salganuu gaarota irratti dhiisee isa bade sana barbaacha hin dhaquu ree? Maal isinitti fakkaata?
   Ani dhuguman isinitti hima, yoo argate sagaltamii salgan warra takkaa karaa irraa hin badin caalaatti, isatti in gammada.
   Akkasumas isaan xixinnayyoo kana keessaa tokko illee baduun jaalala abbaa keessan isa waaqa irraa miti" jedhe.
  
   Yesus itti fufee, "Obboleessi kee yoo si yakke, dhaqii lafa isin lamaan kophaa jirtanitti balleessaa isaa itti himi! Inni yoo si dhaga'e obboleessa kee deebifatteetta.
   Inni yoo si dhaga'uu dhaabaate garuu, dubbiin hundinuu amansiisa dhuga-baatota lamaa yookiis sadiitiin dhaabataa akka ta'utti, nama kan biraa tokko yookiis lama ofii wajjin fudhadhuu dhaqi.
   Isaanis yoo dhaga'uu dide waldaatti himi; waldaa iyyuu yoo dhaga'uu dide immoo, sibiratti akka nama hin amaniniif, akka qaraxxuu hin amanamneetti haa lakkaa'amu.
   "Ani dhuguman isiniin jedha waanumti isin lafa irratti hiitan, waaqa irrattis hidhamaa in ta'a; waanumti isin lafa irratti hiiktan immoo, waaqa irrattis hiikamaa in ta'a.
   "Ammas isiniin nan jedha; isin keessaa namoonni lama biyya lafaa kana irratti waa'ee waan tokkootti walii galanii yoo kadhatan, abbaa koo isa waaqa irraa biraa wanti isaan kadhatan in kennamaaf.
   Iddoo namoonni lama yookiis sadii maqaa kootiin walitti qabamanitti, ani achitti isaan gidduutti nan argama" jedhe.
  
   Ergasii Phexros gara Yesusitti dhi'aatee, "Gooftaa, obboleessi koo si'a meeqa yoo na yakke dhiisuuf? Hamma si'a torbaattii?" jedheen.
   Yesus deebisee, "Ani hamma si'a torbaatamii torbaatti malee, hamma si'a torbaatti siin hin jedhu" jedheen.
  
   Yesus itti fufee, "Akkasumas mootummaan waaqaa mootii hojjetoota isaa irraa gatii lakkaa'achuuf murtoo godhetti in fakkeeffama.
   Yommuu inni lakkaa'achuu jalqabetti immoo, nama inni meetii miliyoonii baayee irraa qabu tokko itti fidan.
   Namichi waan baasu dhabnaan garuu, gooftaan isaa gatichi haa baafamuuf, inni, haati manaa isaa, ijoolleen isaa, wanti inni qabu hundinuus akka gurguraman abboome.
   Hojjetaan sun immoo miilla gooftaa isaa jalatti lafa dha'ee, 'Gatii kee hundumaa siifan baasaatii anaaf obsi' jedhee cimsee kadhate.
   Kana irratti gooftaan isaa hojjetaa isaa sanaaf garaa laafee isa gad dhiise; gatii isa irraa qabus in dhiiseef.
   "Hojjetaan sun garuu akkuma gad ba'een, hojjetaa dhuma akka isaatii kan gatii akka birrii dhibba tokkoo irraa qabutti ba'ee, morma isaa hudhee qabee, 'Gatiin si irraa qabu anaaf baasi!' jedhe.
   Hojjetichi akka isaatii sun immoo miilla isaa jalatti kufee, 'Anaaf obsi, gatii kees siifan baasa' jedhee kadhate.
   Abbaan gatii garuu in dide; hamma namichi gatii isaa baasuufitti, dhaqee mana hidhaatti isa galchisiise.
   Hojjetoonni akka isaatii warri kaan waan ta'e kana yommuu argan baay'ee gaddan; dhaqaniis waan ta'e kana hundumaa gooftaa isaaniitti himan.
   Kana irratti gooftaan isaa hojjetaa isa duraa sana waamsisee, 'Ati hojjetaa hamaa nana! Ani gatii si irra jiru sana hundumaa waan ati ana kadhatteefan siif dhiise.
   Akkuma ani siif oo'e, atis immoo hojjetaa akka keetiitiif oo'uun siif hin ta'u turee ree?' jedheen.
   Akkasitti gooftaan isaa dheekkamee, hamma inni gatii isa irra jiru hundumaa baasutti, dabarsee warra isa dhiphisanitti kenne.
   ''Isinis tokkon tokkon keessan garaa keessaniin obboleessa keessaniif yoo dhiisuu dhaabaattan, abbaan koo inni waaqa irraa akkas isin in godha" jedhe.
    
 
  Yesus dubbii kana hundumaa dubbatee erga raawwatee, Galiilaadhaa ka'ee gara kutaa biyya Yihudaa isa laga Yordaanos gamaa dhaqe.
  Tuuti sonaan guddaan isa duukaa bu'e, inni immoo warra dhukkubsatan achitti isaan in fayyise.
  Yommus warri Fariisotaa gara isaa dhufanii isa qoruudhaaf, "Namni tokko sababiidhuma halleen haadha manaa isaa baasuun seeraa?" jedhanii gaafatan.
  Inni garuu deebisee, "Waaqayyo inni jalqabatti isaan uume 'Dhiiraa fi dubartii akka uume hin dubbifnee ree?" jedhe.
  Itti dabalees, "' Sababii kanaaf dhiirri abbaa isaa fi haadha isaa in dhiisa haadha manaa isaattis in maxxana; isaan lachanuus foon tokko in ta'u'.
  Egaa isaan lama miti, foon tokko malee; kanaafis waan Waaqayyo walitti qabsiise, namni gargar hin baas in!" jedhe.
  Fariisonni immoo, ''Yoos Museen, 'Caaffata ittiin ishee baasu kenneefii haa baasu' jedhee maaliif abboome ree?" jedhanii Yesusin gaafatan.    Yesus deebisee, "Museen sababii mata-jabina keessaniitiif haadha manaa keessan akka baaftaniif karaa isiniif bane malee, jalqabatti akkas hin turre.
  Ani isinittan hima, yoo isheen ejjite malee, namni haadha manaa isaa baasee kan, biraa fuudhe in ejja" isaaniin jedhe.
   Yommus bartoonni isaa, "Seerri abbaa manaa haadha manaa isaatti hidhu akkas yoo ta'e, fuudhuu hin wayyu" ittiin jedhan.
   Yesus immoo deebisee, "Dubbii kana warra isaaniif kenname duwwaatu mataatti fudhata malee, namni hundinuu danda'ee mataatti hin fudhatu.
   Dhalachuu isaaniitii jalqabanii xu'aashii kan ta'an jiru; warri harka namaatti xu'aashii ta'anis jiru; mootummaa waaqaatiif jedhanii warri akka xu'aashii of godhanis jiru. Namni kana mataatti fudhachuu danda'u haa "fudhatu!" isaaniin jedhe.
  
   Ergasii Yesus harka isaa irra kaa'ee akka isaaniif kadhatuuf, namoonni mucoolii gara isaatti fidan; bartoonni garuu ifatanii isaan dhowwan.
   Yesus immoo, "Lakkisaa mucoolii dhiisaa, gara koo dhufuu isaan hin dhowwinaa! Mootummaan waaqaa warra akkasiitiif in ta'a" jedhe.
   Yesus harka isaa mataa mucoolii irra in kaa'e; kana booddee immoo achii in adeeme.
  
   Kunoo, namni tokko gara Yesus dhufee, "Yaa barsiisa! Jireenya bara baraa qabaachuuf hojii gaariin gochuun anaaf ta'u maal inni?" jedheen.
   Yesus immoo, "Waa'ee hojii gaarii maaliif ana gaafatta? Isa tokkicha sanatu gaarii dha; jireenya sanatti galuuu yoo feete garuu, abboommota eegi! ittiin jedhe.
   Kana irratti dargaggeessichi, "Abboommota isaan kam?" jedheen. Yesus immoo deebisee ''Hin ajjeesin, hin ejjin, hin hatin, sobaan nama irratti dhugaa hin ba'in!
   Abbaa kee fi haadha keef ulfina kenni; namas akka mataa keetiitti jaalladhu!' isa jedhu" jedheen.
   Dargaggeessichi yommus, "Kana hundumaa raawwadheera; egaa amma maaltu na duraa hir'ate?" jedheen.
   Kana booddee Yesus deebisee, "Raawwattee guutuu ta'uu yoo feete, dhaqi qabeenya kee gurguri, warra deegaadhaaf kenni, waaqa irratti badhaadhummaa in qabaatta! Kottuutii ana duukaa bu'i!" jedheen.
   Dargaggeessichi qabeenya guddaa qaba waan tureef, dubbii kana yommuu dhaga'e, gaddee achii in adeeme.
   Ergasii Yesus bartoota isaatiin, "Ani dhuguman isinitti hima, namni sooressi mootummaa waaqaatti galuun rakkisaa dha.
   Ammas isinittan hima, sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
   Bartoonni kana yommuu dhaga'an baay'ee na'anii dinqifatanii, "Egaa eenyutu fayyuu danda'a ree?" jedhan.
   Yesus immoo gara isaanii ilaalee, "Kun namootaaf hin danda'amu, Waaqayyoof garuu wanti hundinuu in danda'ama" isaaniin jedhe.
   Phexros kana irratti, "Kunoo nuyi hundumaa dhiifnee si duukaa buune'otii, egaa maal arganna laata ree?" jedheen.
   Yesus immoo, "Ani dhuguman isinitti hima, biyya lafaa ishee haaraatti ilmi namaa ulfina isaatiin teessoo irra yommuu taa'u, isin warri na duukaa buutan immoo, teessota kudha lamaan irra teessanii, gosa lsraa'el kudha lamaan keessatti firdii in kennitu.
   Namni maqaa kootiif jedhee manneen yookiis obboloota yookiis obboleettota yookiis abbaa yookis haadha yookis ijoollee yookis araddaa dhiise, dachaa dhibba in fudhata; jireenya bara baraas in argata.
   Garuu baay'een warra dura jiran keessaa warra hundumaa booddee kan ta'an jiru; warra hundumaa booddee jiran keessaas warra duraa kan ta'an jiru" isaaniin jedhe.

    
 
  Yesusis, "Mootummaan waaqaa akka nama araddaa qabu tokkoo ti; namichi iddoo dhaabaa waynii isaatiif hojjetoota qacarachuudhaaf ganama obboroodhaan gad ba'e.
  Inni guyyaatti nama tokkoof miindaa guyyaa tokkoo kennuudhaaf hojjetoota sanaa wajjin erga walii galee, gara iddoo waynii isaatti isaan erge.
  Gara sa'aatii sadiittis achi ba'ee, kaan immoo lafa gabaa hojii malee dhaabatanii arge.
  Jara sanaanis, 'Isinis gara iddoo waynichaa dhaqaa, ani immoo waan ta'u isiniifan kenna' jedhe.
  Jarris in dhaqan; gara sa'aatii ja'aatti, gara sa'aatii sagaliittis ammoo gad ba'ee akkasuma godhe.
  Gara sa'aatii kudha tokkoottis gad ba'ee kan biraa immoo utuu dhaabatanii arge. Isaaniinis, 'Maaliif guyyaa guutuu hojii malee addana dhaabattu?' jedhe.
  lsaanis, 'Namni tokko iyyuu hojiitti waannu hin qacaratiniif as dhaabanna' jedhaniin; inni immoo, 'Isinis gara iddoo waynichaa dhaqaa!' jedheen.
  "Yeroo galgalaa'es abbaan waynichaa isa hojii isaa adeemsisuun, 'Hojjetoota waami! Warra booddeetii jalqabii hamma warra duraatti, beenyaa isaanii baasiif!' jedhe.
  Warri gara sa'aatii kudha tokkootti qacaraman dhufanii, miindaa guyyaa tokko tokkoo fudhatan.
   Warri duraa yommuu dhufan immoo caalaa waan argatan isaanitti fakkaate; garuu isaanis miindaa guyyaa tokko tokkoo fudhatan.
   Haa ta'u iyyuu malee, fudhatanii abbaa waynichaa irratti guunguman.
   Isaan, 'Warri booddee kun sa'aatii tokko duwwaaf hojjetan, ati garuu nuyi warra dadhabbii guyyichaa fi ho'a saafaa baatee wajjin wal isaan qixxeessite ittiin jedhan.
   Namichi garuu isaan keessaa isa tokkoon, 'Yaa namicho! Ani waan tokko illee sitti hin balleessine; ati miindaa guyyaa tokkootti anaa wajjin walii hin gallee ree?
   Amma kan kee fudhadhuu dhaqi! Ani namicha isa booddee kanaafis hammuma kan keetii kennuufii nan fedha.
   Ani immoo horii ofii kootiitiin waanan fedhe gochuun anaaf hin ta'uu ree? Yookiis arjummaa koo weennaattaa?' jedheen.
   Akkasuma warri booddee warra duraa, warri duraas warra booddee in ta'u" jedhe.
  
   Yesus gara Yerusaalemitti ol in ba'a ture; karaatti immoo bartoota kudha lamaan kophaatti, fudhatee,
   "Kunoo, nuyi gara Yerusaalemitti ol ba'uu keenya, ilmi namaa immoo luboota warra angafootaatti barsiisota seeraattis dabarfamee in kennama. Isaanis yakka du'aa itti in muru;
   akka itti ga'isaniif, akka reebamuuf, akka fannifamuufis saba Waaqayyoo warra hin ta'initti dabarsanii isa in kennu; guyyaa sadaffaatti immoo du'aa in kaafama" isaaniin jedhe.
  
   Ergasii haati ilmaan Zabdewos ilmaan ishee wajjin, gara Yesus dhuftee, waa kadhachuudhaaf miilla isaatti kufte.
   Inni immoo, "Maal barbaadda?" isheedhaan jedhe. Isheen itti fuftee, "Ilmaan koo kun lamaan mootummaa kee keessatti inni tokko gara mirga kee, inni tokko immoo gara bitaa kee akka taa'aniif abboomi!" ittiin jette.
   Yesus, garuu deebisee, "Waan kadhattan hin beektan! Isin immoo xoofoo dhiphinaa ani keessaa dhuguuf jiru keessaa dhuguu in dandeessuu?" jennaan, isaan immoo, "In dandeenya" jedhaniin.
   Innis, "Xoofoo koo keessaa illee dhuguuf jirtu gara mirga koo yookiis gara bitaa koo taa'uu garuu kennuun kan koo miti; taa'umsi sun warra kanaan dura abbaa kootiin qopheeffameefiif ta'a" isaaniin jedhe.
   Bartoonni warri kaan kurnan yommuu kana dhaga'an obbolaa lamaan sanatti aaran.
   Yesus garuu gara isaatti isaan waamee, "Warri saba biyya lafa kanaa abbooman gooftummaadhaan akka isaan seerratan isin, iyyuu in beektu; gurguddoonni isaaniis aboo isaanii isaan irratti argisiisu.
   Isin gidduutti akkas hin ta'u; eenyu illee isin, keessatti guddaa ta'uu kan barbaadu, hojjetaa keessan ta'uutu isa irra jira.
   Eenyu illee isin keessaa dura ta'uu kan barbaadu, garbicha isiniif ta'uutu isa irra jira.
   Ilmi namaas akkasuma hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eedhaaf kennuuf dhufe malee" jedhe.
  
   Akkuma isaan Yerikoodhaa ba'aniin tuuti sonaan baay'een Yesus duukaa bu'an.
   Kunoo, namoonni jaamonni lama karaa bukkee in taa'u turan; isaanis Yesus achiin darbaa akka ture dhageenyaan iyyanii, "Gooftaa, yaa ilma Daawit nu maar'i!" jedhan.
   Tuuti sun calluma isaan jechisiisuudhaaf isaan ifate. Isaan garuu ittuma caalchisanii iyyanii, "Gooftaa, yaa ilma Daawit nu maari!" jedhan,
   Yommus Yesus dhaabatee isaan waamee, "Maal akkan isiniif godhu barbaaddu?" jedhe.
   Isaan immoo deebisanii, "Gooftaa, ija keenya akka nuuf bantu" jedhaniin.
   Yesusis gara-laafinaan ija isaanii qaqqabnaan, achumaan agartuun isaanii deebi'eefii, isa duukaas bu'an.
    
 
  Isaan Yerusaalemitti dhi'aatanii, gara gaara ejersaa, Betfaagee yommuu ga'an, Yesus bartoota lama ergee,
  "Ganda fuullee keessan jiru sana dhaqaa, achumaan harree {yaabbii] hidhamtee ilmoon ishee bira dhaabatu in argattu; hiikaatii naa fidaa!
  Namni tokko yoo waa isiniin jedhe immoo, 'Gooftaatu dhimma isaanii qaba, utuu hin turinis isaan in deebisa' ittiin jedhaa!" isaaniin jedhe.
  Kun immoo wanti raajichi jedhe akka fiixaan ba'uuf ta'e;
  inni, "Namoota Xiyoonitti himaa! Mootiin keessan gad of deebisee, kunoo, inni harree [yaabbii] keessaa, ilmoo harree irra taa'ee siif indhufa" isa jedhuu dha.
  Kana irratti bartoonni dhaqanii akkuma Yesus isaan ajaje godhan.
  Harree sana ilmoo ishee wajjin fidanii uffata isaanii irra buusan; Yesus immoo irra taa'e.
  Tuuta sana keessaa harki caalaan uffata isaanii karaa irra afan; warri kaan immoo damee baala qabu muka irraa kukkutanii karaa irra firfirsan .
  Tuuti warri dura adeemanii fi warri duukaa bu'an sagalee isaanii ol fudhatanii, "Hosaa'inaa ilma Daawitiif! Inni maqaa Waaqayyo gooftaatiin dhufu galateeffamaa dha; hosaa'inaa ol waaqa gubbaatti" jedhan.
   Yerusaalemitti yommuu inni gale, mandarichi guutummaatti raafame; namoonnis, "Inni kun eenyu?" jedhan.
   Tuuti isaa wajjin adeemus, "Kun raajicha, Yesus nama Naazireet kutaa biyya Galiiiaa ti" jedhee deebise.
  
   Yesus ergasii mana qulqullummaatti ol lixee, warra mana qulqullummaa keessatti bitanii fi warra gurguran hundumaa gad baase; gabatoota warra horii callaa gegeddaraniitii fi taa'umsa warra gugee gurguranii gad garagalchee,
   "Manni koo mana kadhataa jedhamee in waamama' jedhamee caafameera, isin garuu holqa hattuu isa godhattan" isaaniin jedhe.
   Warri jaaman, warri hokkolanis mana qulqullummaa keessatti isa bira dhufan; inni immoo isaan fayyise.
   Luboonni warri angafoonnii fi barsiisonni seeraa wanta dinqisiisaa inni gochaa turee fi ijoollota mana qulqullummaa keessatti sagalee isaanii ol fudhatanii, "Hosaa'inaa ilma Daawitiif!" jedhan yommuu argan in aaran.
   Kana irratti isaan, "Waan isaan kun jedhan dhageessaa?" jedha niin. Yesus immoo deebisee, "Eyyee, 'Mucooliinii fi daa'imoonni afaan isaaniitiin akka si galateeffatan goote' isa jedhu takkaa hin dubbifnee ree?" isaaniin jedhe.
   Kana booddee Yesus isaan dhiisee mandaricha keessaa ba'ee, Bitaaniyaa dhaqee achi bule.
  
   Yesus ganama barii gara mandarichaatti utuu deebi'uu in beela'e.
   Muka harbuu tokko karaa bukkeetti argee, gara isaatti yommuu gore baala duwwaa malee, homaa irraa hin arganne. Kanaaf mukichaan, "Bara baraan iji si irraa hin argamin!" jedhe; kana irratti harbichi achumaan goge.
   Bartoonni mukicha yommuu argan raajeffatanii, "Attamitti mukti harbuu sun achumaan goge?" jedhan.
   Yommus Yesus deebisee, "Ani dhuguman isiniin jedha, amantii yoo qabaattan, yoo mamuu dhaabaattanis, mukicha irratti waan ta'e duwwaa hin gootan; gaaruma kanaan, 'ol kaafamii galaanattis darbatami!' yoo jettan iyyuu in raawwatama.
   Amantanii kadhataan waan dhi'eeffattan hundumaa in fudhattu" isaaniin jedhe.
  
   Yesus mana qulqullummaatti ol galee utuu barsiisuu, luboonni warri angafoonnii fi maanguddoonni jaraa isa biraan ba'anii, "Gooftummaa maaliitiin kana hundumaa goota? Gooftummaa kanas eenyutu siif kenne?" jedhaniin.
   Kana irratti Yesus deebisee, "Anis immoo dubbii tokko isinan gaafadha, yoo isin deebii isaa anatti himtan anis immoo gooftummaa maaliitiin kana hundumaa akkan godhu isinitti nan hima.
   Cuuphaan Yohannis cuuphe eessaa abboomame? Waaqayyo biraa moo, nama biraa abboomame?" isaaniin jedhe. Isaanis walii wajjin dudubbatanii, "Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha.
   'Nama biraa' akka hin jenneef namoonni hundinuu Yohannisin raajiitti waan fudhataniif, isaan in sodaanna" jedhan.
   Kanaaf, "Nuyi hin beeknu" jedhanii Yesusiif deebisan; Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.
  
   Yesus amma immoo, "Waa'ee isa ani isinitti himuuf jedhu kanaa maal yaaddu? Namni ilmaan lama qabu tok ko ture; innis ilma isaa isa tokko bira dhaqee, 'Yaa ilma ko, dhaqiitii har'a dhaabaa waynii keessa hojjedhu!' jedheen.
   Ilmi isaa sun immoo, 'Anoo hin dhaqu' jedhee deebiseef; ergasii garuu gaabbee dhaqe.
   Namichi ergasii ilma isaa isa kaan bira dhaqee, isuma ilma isaa isa tokkotti dubbate itti hime; inni immoo, 'Tole yaa abbayyee ko!' jedhe, garuu hin dhaqne.
   Isaan lamaan sana keessaa isa kam inni jaalala abbaa isaatii godhe?" jedheen; jarri immoo, "Isa duraa ti" jedhanii deebisan. Yommus Yesus, "Ani dhuguman isinitti hima, warri jallisanii qaraxa fuudhanii fi gaalamootonni isin dura mootummaa Waaqayyootti in galu.
   Yommuu Yohannis cuuphaan qajelummaa isin barsiisuu dhufe, isin isa hin amanne; qaraxxoonnii fi gaalamootonni garuu isa in amanan. Isin immoo erguma kana argitanii booddee iyyuu, gaabbitanii isa hin amanne" isaaniin jedhe.
  
   Yesus itti fufee, "Fakkeenya biraa tokko dhaga'aa! Abbaan warraa mukkeetii waynii baay'ee lafa isaa irra dhaabe tokko ture. Naannoo isaatti dallaa dhagaa ijaaree, boolla ija waynii keessatti cuunfan dallicha keessatti qotee, siree irra taa'anii eeganis ijaare. Namoota hojjetanii eeganiis, isaa wajjin ija isaa irraa hirmaatanitti kennatee, biyya tokko dhaqe.
   Yeroon itti iji waynii bilchaatu geenyaan, ija mukkeetii waynichaa irraa kan isa ga'u fudhachuudhaaf hojjetoota isaa gara warra waynicha eeganiitti erge.
   Warr waynicha eegan immoo hojjetoota sana qabanii isa tokko in reeban, isa kaan in ajjeesan isa kaanis dhagaadhaan rukutan.
   Abbaan waynichaa amma immoo hojjetoota biraa warra duraa irra baay'atan isaanitti erge; isaaniinis immoo akkuma warra duraa godhan.
   Namichi hundumaa booddee, 'Ilma koo in safeeffatu' jedhee ilma isaa gara isaaniitti erge.
   Warri waynicha eegan ilmicha yommuu argan, 'Isa kana abbaa waynichaa kan dhaalu, kottaa isa in ajjeefnaa, dhaala isaas in arganna!' waliin jedhan.
   Isaan isa butanii, dhaabaa waynichaa keessaa gad baasanii, isa ajjeesan.
   Egaa abbaan waynichaa yommuu dhufu, warra waynicha eegan sana attam godhinna laata ree?" isaaniin jedhe.
   Isaan immoo deebisanii, "Warra hamoota sana, hamaa itti fidee isaan in balleessa. Mukkeetii waynii sanas namoota biraa, warra hojjetanii eeganii isaa wajjin ija isaa irraa hirmaatanitti dabarsee in kennata; egaa isaan yeroo yerootti ija isaa in kennuuf" jedhan.
   Kana irratti Yesus, "Isin caaffata qulqullaa'an keessaa, 'Dhagichi, mana ijaartuun tuffatan, inni dhagaa mataa golee qajeelchu ta'e; kun gocha gooftaa ti, ija keenyattis dinqii dha' kan jedhu takkaa hin dubbifnee ree?
   "Egaa mootummaan Waaqayyoo isin irraa fudhatamee, saba ija isaaf godhatuuf akka kennamu isinittan hima.
   [Dhagaa kana irratti kan kufu in caccaba, dhagichi nama irratti yoo kufe garuu isa in buruqsa]" isaaniin jedhe.
   Luboonni warri angafoonnii fi warri Fariisotaa fakkeenyota inni dubbate yommuu dhaga'an, akka inni waa'ee isaaniitiif dubbate in baran.
   Kana irratti isa qabachuu yaalan, garuu tuuta warra Yesusin akka raajiitti fudhatan sana sodaatan.

    
 
  Yesus ammoo fakkeenyaan namootatti dubbate;
  "Mootummaan waaqaa mootii ilma isaatiif cidha godhatetti fakkeeffama.
  Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
  Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
  Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
  Warri kaan immoo hojjetoota mootichaa qabanii, salphisanii, ajjeesanis.
  Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
  Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
  Gara karaa mandaratti galchu dhaqaa, namuma argitanis gara cidhichaatti waamaa! jedhe.
   Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
   "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
   Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
   Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
   Warri waamaman baay'ee dha, warri fo'aman garuu muraasa" jedhee dubbii isaa xumure.
  
   Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
   Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
   Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
   Yesus garuu jal'ina isaanii beekee, "Isin warra of hin arginee nana maaliif na qortu?
   Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
   Yesus immoo; "Kun bifa eenyuu ti? Caaffata eenyuu tis? "jedhe.
   Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
   Yeroo kana dhaga'anitti dinqifatanii, achumatti isa dhiisanii adeeman.
  
   Gaafasuma Saduqoonni, warri du'aa ka'uun hin jiru jedhan, gara Yesus dhufanii,
   "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
   Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
   Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
   Hunduma isaanii booddee immoo dubartittiin in duute.
   Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
   Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
   Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
   Waa'ee ka'uu warra du'anii immoo isa Waaqayyo isiniin jedhe hin dubbifnee ree?
   Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
   Yommus namoonni kana dhaga'anis barsiisa isaatti in dinqifatan.
  
   Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
   Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
   "Yaa barsiisa, seera keessaa abboommiin inni hundumaa irra caalu isa kam?" jedhe.
   Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
   Abboommiin hundumaa irra caalu inni duraa isa kana.
   Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
   Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.
  
   Akkuma, warri Fariisotaa walitti dacha'anii jiranitti, Yesus gaaffii isaan gaafate;
   "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
   Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
  'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
   Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
   Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.

    
 
  Yesus ammoo fakkeenyaan namootatti dubbate;
  "Mootummaan waaqaa mootii ilma isaatiif cidha godhatetti fakkeeffama.
  Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
  Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
  Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
  Warri kaan immoo hojjetoota mootichaa qabanii, salphisanii, ajjeesanis.
  Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
  Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
  Gara karaa mandaratti galchu dhaqaa, namuma argitanis gara cidhichaatti waamaa! jedhe.
   Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
   "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
   Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
   Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
   Warri waamaman baay'ee dha, warri fo'aman garuu muraasa" jedhee dubbii isaa xumure.
  
   Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
   Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
   Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
   Yesus garuu jal'ina isaanii beekee, "Isin warra of hin arginee nana maaliif na qortu?
   Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
   Yesus immoo; "Kun bifa eenyuu ti? Caaffata eenyuu tis? "jedhe.
   Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
   Yeroo kana dhaga'anitti dinqifatanii, achumatti isa dhiisanii adeeman.
  
   Gaafasuma Saduqoonni, warri du'aa ka'uun hin jiru jedhan, gara Yesus dhufanii,
   "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
   Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
   Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
   Hunduma isaanii booddee immoo dubartittiin in duute.
   Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
   Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
   Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
   Waa'ee ka'uu warra du'anii immoo isa Waaqayyo isiniin jedhe hin dubbifnee ree?
   Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
   Yommus namoonni kana dhaga'anis barsiisa isaatti in dinqifatan.
  
   Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
   Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
   "Yaa barsiisa, seera keessaa abboommiin inni hundumaa irra caalu isa kam?" jedhe.
   Yommus Yesus deebisee, 'Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
   Abboommiin hundumaa irra caalu inni duraa isa kana.
   Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
   Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.
  
   Akkuma, warri Fariisotaa walitti dacha'anii jiranitti, Yesus gaaffii isaan gaafate;
   "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
   Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
  'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
   Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
   Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.
    
 
  "Mootummaan waaqaa mootii ilma isaatiif cidha godhatetti fakkeeffama.
  Mootichi warra cidhichatti waamamanii turan haa yaadachiisaniif hojjetoota isaa erge; isaan garuu dhufuu hin jaallanne.
  Amma immoo hojjetoota kan biraa ergee, 'Warra waamaman sanaan, kunoo, nyaanni qophaa'eera, sangoonni, horiin coccoomoon qalamaniiru, hundinuus qophaa'aa dha, gara cidhaatti kottaa jedhaatii itti himaa!' jedhe.
  Warri waamaman garuu tuffatanii, inni tokko gara qotiisa isaa, inni kaanis gara bitaa gurgurtaa isaa dhaqe.
  Warri kaan immoo hojjetoota mootichaa qabanii, salphisanii, ajjeesanis.
  Mootichi yommus baay'ee aaree, loltoota isaa itti ergee, warra hojjetaa isaa ajjeesan sana balleessee, mandara isaanii gube.
  Ergasii hojjetoota isaatiin, 'Cidhichi qophaa'aa dha, warri waamaman garuu cidhichaaf hin malle.
  Gara karaa mandaratti galchu dhaqaa, namuma argitanis gara cidhichaatti waamaa! jedhe.
   Yommus hojjetoonni sun gara karaa gurguddaatti ba'anii, kan argatan hundumaa, warra hamootas warra gaggaariis dachaasan, manni cidhichaas keessumootaan guute.
   "Kana booddee mootichi keessummoota isaa ilaaluudhaaf ol galee, nama uffata cidhaa hin uffatin tokko arge.
   Namichaan immoo, 'Namicho! Uffata cidhaa malee attamitti asitti ol lixe?' jedhe'; namichis waan dubbatu dhabe.
   Yommus mootichi warra achi keessaa ergamaniin, 'Harka isaa fi miilla isaa hidhaatii, dukkana isa alaatti darbadhaa! Achitti namoonni in boo'u ilkaanis in qaru' jedhe.
   Warri waamaman baay'ee dha, warri fo'aman garuu muraasa" jedhee dubbii isaa xumure.
  
   Yommus warri Fariisotaa dhaqanii waan inni dubbatuun kiyyootti isa galchuudhaaf, Yesus irratti mari'atan.
   Ergasiis duuka-buutuu isaanii akkasumas warra garee Herodis keessaa gar tokko gara Yesusitti erganii, "Yaa barsiisaa, akka ati dhuga-qabeessa taate, karaa Waaqayyoos dhugaadhumaan akka barsiiftu beekna; ati nama hin sodaattu, nama wal caalchisuunis sibira hin jiru.
   Ammas maal sitti fakkaata, mootii warra Roomaatiif gibira baasuun seera moo, seera miti? Nutti himi!" jedhaniin.
   Yesus garuu jal'ina isaanii beekee, "Isin warra of hin arginee nana maaliif na qortu?
   Horii ittiin gibira sana baaftan anatti argisiisaa!" jedhe; kanaaf isaa bifa horichaa isatti fidan.
   Yesus immoo; "Kun bifa eenyuu ti? Caaffata eenyuu tis? "jedhe.
   Isaanis, "Kan mooticha warra Roomaa ti" ittiin jedhan. Achumaanis Yesus, "Egaa mootichaaf, kan fudhachuun isaaf ta'u kennaa; Waaqayyoofis kan fudhachuun isaaf ta'u kennaa!" isaaniin jedhe.
   Yeroo kana dhaga'anitti dinqifatanii, achumatti isa dhiisanii adeeman.
  
   Gaafasuma Saduqoonni, warri du'aa ka'uun hin jiru jedhan, gara Yesus dhufanii,
   "Yaa barsiisa, 'Namni tokko dhala utuu hin godhatin yoo du'e, obboleessi isaa niitii sana dhaalee sanyii obboleessa isaatiif haa dhaabu!' jedhe Museen.
   Kunoo, obboloonni torba nu gidduu jiraachaa turan; inni angafni niitii fuudhee, utuu dhala hin godhatin niitii isaa obboleessa isaatti dhiisee du'e.
   Inni lammaffaan inni sadaffaanis hamma isa torbaffaatti ishee fuudhanii dhala utuu hin godhatin irraa du'an.
   Hunduma isaanii booddee immoo dubartittiin in duute.
   Egaa hundumti isaanii ishee fuudhanii turani'o, du'aa ka'uutti isaan torbanuu keessaa isa kamiif haadha manaa taati ree?" jedhanii isa gaafatan.
   Yesus garuu deebisee, "Caaffata qulqullaa'aa, humna Waaqayyoos waan hin beekiniif irraa kaattan.
   Du'aa ka'uutti akka ergamoota Waaqayyoo warra waaqa keessaa ta'u malee hin fuudhan, hin heerumanis.
   Waa'ee ka'uu warra du'anii immoo isa Waaqayyo isiniin jedhe hin dubbifnee ree?
   Inni, 'Ani Waaqayyo isa kan Abrahaam,Waaqayyo isa kan Yisihaq, Waaqayyo isa kan Yaaqoob' jedheera. Inni Waaqayyo warra du'anii miti, Waaqayyo warra jiraataniiti malee" isaaniin jedhe.
   Yommus namoonni kana dhaga'anis barsiisa isaatti in dinqifatan.
  
   Yesus warra Saduqootaa afaan qabachiisuu isaa yommuu dhaga'an, warri Fariisotaa achitti walitti dacha'an.
   Isaan keessaa immoo namichi seera beekaan tokko Yesusin qoruudhaaf gaaffii isa gaafatee,
   "Yaa barsiisa, seera keessaa abboommiin inni hundumaa irra caalu isa kam?" jedhe.
   Yommus Yesus deebisee, '''Waaqayyo kee goofticha garaa kee guutuudhaan, jireenya kee guutuudhaan, yaada, kee guutuudhaanis jaallachuutu siif ta'a.
   Abboommiin hundumaa irra caalu inni duraa isa kana.
   Abboommiin inni lammaffaan akkuma isa duraa ti; 'Nama akka mataa keetiitti jaallachuutu siif ta'a'.
   Seerrii fi barsiisi raajotaa hundinuu abboommii kana lamaan irra dhaabatanii jiru" jedheen.
  
   Akkuma, warri Fariisotaa walitti dacha'anii jiranitti, Yesus gaaffii isaan gaafate;
   "Waa'ee Masiihichaa maal yaaddu? Inni ilma eenyuu ti" jedhe. Isaan immoo, "Ilma Daawit" jedhanii deebisaniif.
   Kana irratti inni, "Yoos immoo attamitti Daawit hafuura qulqulluudhaan geggeeffamee gooftaa ittiin jedhe ree?
  'Gooftichi gooftaa kootiin, diinota kee miillan kee jala  hamma ani siif kaa'utti, gara mirga koo taa'i, jedheera' jedhee dubbate.
   Egaa Daawit 'Gooftaa koo jedhee erga isa waamee, attamitti immoo ilma isaa ta'a ree?" isaaniin jedhe.
   Namni tokko illee sagalee tokko deebii isaaf kennuu hin dandeenye; guyyaa sanaa jalqabees gaaffii tokko isa gaafachuudhaaf namni ija jabaate hin turre.
    
 
  Ergasii Yesus tuuta achi jirutti bartoota isaattis dubbatee,
  "Barsiisonni seeraa, Fariisonnis iddoo Musee bu'anii in barsiisu.
  Waan isaan isinitti himan hundumaa godhaa, eegaas! Garuu hojii isaanii duukaa hin bu'inaa! Isaan in dubbatu malee, isa dubbatan hojiidhaan hin raawwatan.
  Isaan ba'aa ulfaataa hidhanii gatiittii namootaa irra in kaa'u; ofii isaaniitii garuu qubuma isaanii iyyuu itti hin buusan.
  Isaan waan hojjetan hundumaa namootatti of argisiisuudhaaf hojjetu. Isa yeroo kadhataatti akka kudhaamaa rarraafatanis in bal'isu, shaashara isa ittiin seera Waaqayyoo yaadachuudhaaf uffata isaaniitti hodhatanis in dheeressu.
  Lafa cidhaatti iddoo ulfinaa, manneen sagadaattis taa'umsa olaanuu jaallatu.
  Gabaa keessattis namoonni gugguufanii akka nagaa isaan gaafatan, barsiisaa guddaa akka isaaniin jedhanis in jaallatu.
  "Isin garuu 'Barsiisaa guddaa ofiin hin jechisiisinaa! Barsiisaan keessan inni guddaan tokkicha; isin immoo hundumti keessan obboloota.
  Lafa irratti nama akka abbaatti hin waammatinaa! Abbaan keessanoo tokko, innis isa waaqa irraa ti.
   Geggeessaa amantii ofiin hin jechisiisinaa! Geggeessaan keessanoo Kristosuma.
   Isin keessaa inni caalaan hojjetaa keessan haa ta'u.
   Nammi ol of qabu gad in deebifama, namni gad of deebisus ol in qabama" jedhe.
  
   Yesusis, "Barsiisota seeraa fi Fariisota of hin arginee nana, mootummaa waaqaa namoota duraa waan cuftaniif isiniif wayyoo! Ofii keessanii itti hin galtan, warra itti galuu yaalaan immoo akka itti galaniif karaa hin kennineef.
   [Barsiisota seeraa fi Fariisota of hin arginee nana, isin fucha eeggattanii bultoo haadha hiyyeessaa duraa fixxanii, fakkeessaadhaaf immoo kadhata keessan waan dheeressitaniif isiniif wayyoo! Kanaafis yakki caalaan isinitti in murama].
   Barsiisota seeraa fi Fariisota of hin arginee nana, isiniif wayyoo! Nama tokko amantii warra Yihudootaa fudhachiis'uudhaaf galaana irra biyya keessas asii fi achiin adeemtu; erga inni amantii kana fudhatee immoo hamminni isaa harka lama isinitti naanna'e qilillee akka dhaqu in gootu.
   "Isin geggeessituu jaamota nana isiniif wayyoo! 'Namni mana qulqullummaatiin kakate kakaan isa hin ga'u; namni warqee mana qulqullummaatiin yoo kakate garuu kakaan isa in ga'a' in jettu.
   Isin gowwoota nana, jaamota nanas! Warqicha moo manicha qulqullummaa isa warqicha qulqulleessutu caala?
   Isin immoo, 'Naamni iddoo aarsaatiin yoo kakate kakaan isa hin ga'u, kennaa isa iddoo aarsaa irra jiruun yoo kakate garuu kakaan isa in ga'a in jettu.
   Isin jaamota nana! Kennaa sana moo iddoo aarsaa isa kennaa sana qulqulleessutu caala?
   Egaa namni iddoo aarsaatiin kakatu, iddoo aarsaatiin, waan iddoo aarsaa irra jiru hundumaanis kakachuu isaa ti.
   Namni, mana qulqullummaatiin kakatus, mana qulqullummaatiin, Waaqayyo isa mana qulqullummaa keessa jiraatuunis kakachuu isaa ti.
   Namni bantii waaqaatiin kakatus, teessoo Waaqayyootiin, Waaqayyo isa teessicha irra taa'uunis kakachuu isaa ti.
   "Barsiisota seeraa fi Fariisota of hin arginee nana, isiniif wayyoo! Baala kefoo, inchilaala, ija dimbilaalaas kudhan keessaa tokko Waaqayyoof in kennitu; garuu seera Waaqayyoo keessaa isa caalaa barbaachisu kan akka firdii qajeelaa, gara laafina, amanamummaa in dhiiftu. Kudhan keessaa tokko baasuu utuu hin dhiisin, isa kanas immoo raawwachuun isiniif ta'a ture.
   Geggeessituu jaamota nana! Bookee in calaltu gaala immoo in liqimsitu.
   "Barsiisota seeraa fi Fariisota of in arginee nana, isiniif wayyoo! Kubbayyaadhaa fi waciitii duuba duuba isaa in qulleessitu, garuu keessi isaanii sassataa fi of gad-dhiisuudhaan guutuu dha!
   Fariisicha jaamaa nana! Duubi isaa akka qullaa'utti mee dura kubbayyicha keessa isaa qulleessi!
   "Barsiisota seeraa fi Fariisota of hin arginee nana isiniif wayyoo! Isin alaa gaarii "akka awwaalota nooraa dibamanii ti; Isaan karaa alaa ijatti mimmiidhagoo in fakkaatu, keessi isaanii garuu lafee warra du'anii fi waan xuraa'aa hundumaatiin guutuudha.
   Isinis immoo akkasuma karaa alaa namoota biratti qajeelota fakkaattu, keessi keessan garuu of arguu dhabinaa fi irra-daddarbaan guutuu dha" jedhe.
  
   Yesus itti fufee, "Barsiisota seeraa fi Fariisota of hin arginee nana isiniif wayyoo! Isin seenaa raajotaatiif awwaala isaanii in ijaartu, seenaa awwaalota warra qajeelotaas in miidhagsitu.
   Kanaanis, 'Bara abboota keenyaa sana utuu jiraannee, nuyi dhiiga raajotaa dhangalaasuu isaaniitti walii hin gallu turre' in jettu.
   Akkasitti immoo isin ilmaan warra raajota ajjeesanii akka taatan of irratti dhugaa baasiftu.
   Egaa isinis safara jal'ina abboota keessanii guuttadhaa!
   Isin bofoota, ijoollee mar'ataa nana! Qilillee keessatti adabamuu jalaa attamitti baatu ree?
   "Kanaaf kunoo, ani raajota; namoota ogeeyyii, barsiisotas isinittan erga; isaan keessaa kaan in ajjeeftu kaan in fanniftu, warra kaan immoo manneen sagadaa keessan keessatti in reebdu, mandaraa gara mandaraattis in ari'attu.
   Kanaanis dhiigni warra qajeelotaa inni lafatti dhangala'e hundinuu isin irratti in dhufa; kunis immoo dhiiga Abeel nama qajeelaa sanaa jalqabee, hamma dhiiga Zakaariyaas ilma Baraakiyaa, isa isin iddoo aarsaa fi balbala mana qulqullummaa gidduutti ajjeeftaniitti, isa jiruu dha.
   Ani dhuguman isinitti hima, gumaan kun hundinuu dhaloota kana irratt dhufa" isaaniin jedhe.
  
   Yesus amma immoo, "Yaa Yerusaalem, yaa Yerusaalem, ishee raajota ajjeeftuu, warra sitti ergamanis dhagaadhaan rukuttuu, indaanqoon cuucota ishee qoochoo ishee jalatti akkuma walitti qabatutti, si'a meeqan ijoollee kee walitti qabuu barbaade; atii fi ijoolleen kee garuu hin barbaanne.
   Ilaa, manni keessan onee in hafa.
   Ani isinittan hima; ammaa jalqabee, 'Maqaa Waaqayyootiin kan dhufu galateeffamaa dha' hamma jettanitti ana hin argitan" jedhe.
    
 
     Yesus mana qulqullummaa keessaa ba'ee, utuu adeemaa jiruu, bartoonni isaa ijaarsa mana qulqullummaa isatti argisiisuudhaaf dhufan.
  Inni garuu deebise, "Isaan kana hundumaa in argitu mitii? Dhuguman isiniin jedha, iddoo kanatti dhagaan tokko illee wal irratti hin hafu in diigama malee" isaaniin jedhe.
  
  Akkuma Yesus gaara ejersaa gubbaa taa'een, bartoonni gara isaa dhufanii kophaatti, "Nutti himi, kun yoom ta'a? Milikkinni dhufa keetii, kan dhuma barichaas maali?" jedhan.
  Yesus immoo deebisee, "Homtinuu akka isin hin wallaalchifnetti akeekkadhaa!
  Baay'een, 'Ani Masiihii dha' jechaa maqaa kootiin in dhufu, namoota baay'ees in wallaalchisu.
  Lolaa fi oduu lolaa dhaga'uuf jirtu, akka hin naanett! ilaalladhaa! Kan akkasii kun ta'uun irra jira; kun garuu amma illee dhuma isaa miti.
  Sabi saba irratti, mootummaanis mootummaa irratti in ka'a beelli socho'i lafaas iddoo adda addaatti in ta'a.
  Wanti kun hundinuu garuu jalqaba ciniinsuu ti.
  "Yommus rakkinatti dabarsanii isin in kennu; isin in ajjeesu; anaaf jettanii saba hundumaa biratti kan jibbamtan in taatu.
   Yeroo sanatti namoonni baay'een in gufatu, walii isaaniis dabarsanii wal kennu, walis in jibbu.
   Raajonni sobduun baay'een in ka'u; namoota baay'ees in wallaalchisu.
   Seera malee jiraachuun waan baay'atuuf, jaalalli namoota baay'ee qabbanaa'aa in adeema.
   Namni hamma dhumaatti jabaatee dhaabatu garuu in fayya.
   Saba hundumaatti akka dhugaa ba'uuf, wangeelli mootummaa kun guutummaa biyya lafaatti in lallabama; kana booddees dhumni in dhufa" jedhe.
  
   Yesus itti fufee, "Egaa inni jibbisiisaan iddoo qullaa'aa xureessu sun, inni Daani'el raajichi waa'ee isaa dubbate, iddoo qulqullaa'aa dhaabatee arguuf jirtu, namni kana dubbisu haa hubatu!
   Yommus warri Yihudaa jiran gara gaarotaatti haa baqatan.
   Namni bantii mana isaa irra jiru, waan manicha keessa jiru fudhachuudhaaf gad hin bu'in!
   Lafa qotiisaa inni jirus wayyaa isaa fudhachuudhaaf hin galin!
   Garuu dubartoota ulfaa fi warra hoosisaniif guyyoonni sun attam sodaachisoo dha!
   Baqachuun keessan yeroo gannaatti yookiis guyyaa Sanbataatti akka hin taaneef kadhadhaa!
   Yommus rakkinni guddaan ta'uuf jira; rakkinni akkasiis jalqaba biyya lafaatii jalqabee hamma ammaatti hin taane, deebi'ees hin ta'u.
   Guyyoonni sun utuu gabaabbachuudhaa baatanii, namni tokko iyyuu hin fayyu ture; amma garuu warra fo'amaniif jedhanii guyyoonni sun gabaabbachuuf jiru.
   "Egaa yeroo sanatti namni, 'Ilaa Masiihiin as jira' yookiis 'Achi jira' yoo isiniin jedhe hin amaninaa!
   Masiihonni sobaatii fi raajonni sobaa ka'anii yoo danda'ame warra Waaqayyoof fo'aman iyyuu akka wallaalchisaniif milikkita gurguddaa fi dinqii baay'ee in argisiisu.
   Kunoo, ani duraan dursee isinitti himeera.
   "Kanaafis, 'Kunoo, lafa onaa keessa jira' yoo isiniin jedhan gad hin ba'inaa; 'Kunoo, mana keessa gola jira' yoo isiniin jedhanis hin amaninaa!
   Akka bakakkaan ba'a-biiftuutti bu'u hamma lixa-biiftuutti ibsu, dhufni ilma namaas akkasuma in ta'a.
   Raqni iddoo jirutti goggocoroonni wal ga'u" jedhe.
  
   Yesus itti dabalee, "Rakkina guyyoota sanaa booddee achumaan biiftuun in dukkanoofti, jiinis ifa ishee hin laattu; urjoonni waaqa irraa in harca'u, humnoonni bantii waaqaas in raafamu.
   Yommus milikkinni ilma namaa waaqa keessatti in mul'ata; yeroo sanatti sabni biyya lafaa hundinuu boo'uuf jiru; ilmi namaa immoo duumessoota waaqaa irra humnaa fi ulfina guddaadhaan dhufuu isaa arguuf jiru.
   Inni ergamoota isaa waaqa irraa sagalee malakataa guddaa wajjin in erga isaan immoo warra Waaqayyoof fo'aman qixa arfanii, andaara bantii waaqaa gar tokkoo hamma gara isa kaaniittis walitti in qabu" jedhe.
  
   Yesus ammoo "Muka harbuu fakkeenya godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
   Akkasuma isinis immoo, kana hundumaa yommuu argitan, akka inni balbalatti dhi'aate beekaa!
  
   Waaqnii fi lafti darbuuf jiru; dubbiin koo garuu gonkumaa hin darbu" jedhe.
  
   Yesus itti dabalee, "Guyyicha sanaa fi yericha sana garuu abbaa koo duwwaatu beeka malee, ergamoonni waaqa irraa, ilmis, namni tokko illees kana hin beekan.
   Bara Nohitti akkuma ture, bara dhufa ilma namaattis akkasuma in ta'a.
   Bara sana bishaan badiisaa dura, hamma gaafa Nohi markabatti galetti, namoonni nyaachaa, dhugaa, fuudhaa, heerumaas turan.
   Isaan hamma gaafa bishaan badiisaa dhufee hunduma isaanii haree sokketti, utuu hin beekin akka turan, bara dhufa ilma namaattis akkasuma in ta'a.
   Gaafas namoonni lama lafa qotiisaatti in argamu, inni tokko in fudhatama inni kaan immoo in dhiifama.
   Dubartoonni lama dhagaa daakuuttiin daaku, isheen tokko in fudhatamti isheen kaan immoo in dhiifamti.
   Kanaafis gooftaan keessan yoom akka dhufu hin beektan, dammaqaa!
   Abbaan manaa halkan keessaa yeroo hattuun itti dhuftu utuu beekee in dammaqa, mana isaas hin qochisiisu ture; kanas immoo yaadadhaa!
   Kanaaf isinis immoo qophaa'oo ta'aa! Ilmi namaa yeroo isin quba hin qabaatinitti in dhufa" jedhe.
  
   Yesus itti fufee, "Egaa hojjetaa amanamaanii fi ogeessi, gooftaan isaa naa'ota isaa warra kaaniif yeroodhaan nyaata isaanii akka isaaniif kennuuf mana isaa irra kaa'ate isa kam ree?
   Egaa hojjetaan kun, gooftaan isaa dhufee akkasuma utuu hojjetuu kan isa argu, gammachuu qaba.
   Dhuguman isinitti hima, gooftaan isaa qabeenya isaa hundumaa irratti ajajjuu isa godhachuuf jira.
   Garuu hojjetaan hamaan sun yaada isaa keessatti, 'Gooftaan koo in tura' in jedha ta'a;
   hojjetoota akka isaatii reebuu, ofii isaatii immoo nyaachuu warra machooftuu wajjinis dhuguu in jalqaba ta'a.
   Yommus gooftaan isaa guyyaa inni hin eeginitti, yeroo inni hin beekinittis in dhufa;
   mataa hojjetaa sanaas in tarsaasa; guyyaa isa dhumaattis ga'aa warra of hin arginee in hiraaf, achitti namoonni in boo'u ilkaanis in qaru" jedhe.

    
 
     Yesus dubbii kana hundumaa erga raawwatee bartoota isaatiin,
  "Guyyaa lama booddee ayyaanni Faasiikaa akka dhufu isin in beektu, ilmi namaa immoo fannifamuudhaaf dabarfamee kennamuuf jira" jedhe.
  Ergasii lubonni warri angafoonnii fi maanguddoonni sabaa, mana guddicha isa kan Qayyaafaa angafa lubootaatti walitti qabaman.
  Achittis walii wajjin karaa ittiin Yesusin "haxxummaadhaan qabsiisanii ajjeesan in mari'atu turan;
  garuu, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.
  
  Yesus Bitaaniyaatti mana Simoon isa lamxaa'ee ture sana keessa jiraa iyyuu,
  dubartiin tokko urgooftuu dibataa gati-jabeessa shurrubbeetti qabattee gara isaa dhufte; isheenis utuma Yesus maaddiitti taa'ee jiruu, urgooftuu sana mataa isaa irratti naqxe.
  Bartoonni garuu yommuu kana argan hin jaallanne, "Kun maalif lafatti bade?
  Urgooftuun kun horii baay'eetti gurguramee, warra hiyyeessotaaf kennamuu in danda'a ture" jedhan.
   Yesus garuu kana caqasee, "Dubartii kana maaliif rakkiftu? Isheen waan gaarii anaaf goote.
   Warra hiyyeessota yeroo hundumaa of biratti argattu, ana garuu yeroo hundumaa of biratti hin argattan.
   Isheen urgooftuu kana dhagna koo irratti naquudhaan awwaalaaf na qopheessuudhaaf kana goote.
   Ani dhuguman isiniin jedha', guutummaa biyya lafaatti, idoodhuma wangeelli itti lallabamettti wanti isheen goote immoo seenaa isheetiif in dubbatama" isaaniin jedhe.
  
   Yommus warra kudha lamaan keessaa tokko, Yihudaa nama biyya Keriyot inni jedhamu, gara luboota warra angafootaa dhaqee,
   "Isa dabarsee yoon isiniitti kenne, maal anaaf laattu?" ittiin jedhe; isaan immoo meetii soddoma muraniif.
   Yihudaan yeroo sanaa jalqabee dabarsee isa kennuudhaaf fucha in barbaada ture.
  
   Jalqaba ayyaana Maxinoottis bartoonni gara Yesus dhufanii, "Hoolaa Faasiikaa akka nyaattuuf eessatti akka qopheessinu barbaadda?" jedhaniin.
   Inni immoo deebisee, "Mandarichatti lixaa! Gara nama akkasii tokko dhaqaatii, namichaan, 'Yeroon koo jala ga'eera, kanaaf ani bartoota koo wajjin Faasiikaa mana keettan ayyaanessa, siin jedha barsiisaan' jedhaan!" isaaniin jedhe.
   Yommus bartoonni akkuma Yesus isaan abboome godhan, irbaata Faasiikaas in qopheessan.
   Yommuu galgalaa'e immoo bartoota isaa kudha lamaanii wajjin maaddiitti taa'e.
   Utuu isaan nyaachaa jiranii Yesus, "Dhuguman isiniin jedha, isin keessaa tokko dabarsee na kennuuf jira" jedhe.
   Kana irratti isaan baay'ee gaddanii, tokko tokkoon, "Ana miti kaa gooftaa! Anaa ree?" ittiin jechuu jalqaban.
   Inni immoo deebisee, "Inni anaa wajjin harka kaa'ee qodaa ittootti cuuphate dabarsee na kennuuf jira.
   Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" jedhe.
   Yihudaan inni dabarsee isa kennuuf jedhes deebisee, "Ana miti kaa barsiisa! Anaa ree?" jedheen; inni immoo, "Atumtuu jette kaa" ittiin jedhe.
  
   Utuu nyaachaa jiranii, Yesus buddeena fuudhee, eebbisee cabsees bartoota isaatiif kennee, "Fudhadhaa nyaadhaa, kun dhagna koo ti!" jedhe.
   Xoofoos fudhatee Waaqayyoof galata galchee, isaaniifis kennee, "Hundumti keessan kanattii dhugaa!
   Kun dhiiga koo ti, dhiigni kun kakuu dhaabate sana cimsuudhaaf, dhiifamuu cubbuu namoota baay'eetiif dhangala'a.
   Ammaa jalqabee hamma guyyaa gaafa ani mootummaa abbaa koo keessatti isa haaraa isinii wajjin dhugutti, deebi'ee daadhii waynii kanaattii akkan hin dhugne isinittan hima" jedhe.
   Faarfannaa galataa erga faarfatanii immoo gara gaara ejersaatti ba'an.
  
   Ergasii Yesus, "Isin hundumti keessan edana ana mamtanii na buusuuf jirtu, 'Ani tiksee rukutee lafaan nan dha'a, hoolonni karra sanaas in bittimfamu' jedhamee caafameera.
   Ergan du'aa kaafamee booddee garuu, isin dura Galiilaa nan dhaqa" isaaniin jedhe.
   Phexros immoo deebisee, "Isaan hundinuu si mamanii yoo si buusan iyyuu, ani gonkumaa si hin buusu" jedheen.
   Yesus yommus, "Dhuguman siin jedha, halkanuma kana indaanqoon utuu hin iyyin, ati si'a sadii na ganta" ittiin jedhe.
   Phexros garuu, "Sii wajjin du'uun yoo na irraa barbaadame illee ani matumaa si hin ganu" jedheen; bartoonni hundinuus akkasuma jedhan.
  
   Yesus yommus bartoota isaa wajjin gara iddoo dhaabaa Getesemaanee jedhamu tokkoo dhaqe; bartoota isaatiin immoo, "Hamma ani achi dhaqee kadhadhutti as taa'aa!" jedhe.
   Phexrosii fi ilmaan Zabdewos lamaan fudhatee dhaqee; gadduu fi yaadaan dhiphachuutti ka'e.
   Yommuus, "Lubbuun koo hamma du'atti baay'ee gaddite; isin as turaa anaa wajjinis dammaqaa!" isaaniin jedhe.
   Xinnoos irraa hiiqee adda isaatiin gombifamee, 'Yaa abbaa, ko! In danda'ama yoo ta'e xoofoon dhiphinaa kun ana irra haa darbu, garuu akka jaalala koo miti, akka jaalala kee haa ta'u malee" jedhee kadhate.
   Kana booddee gara bartoota sanaa dhufee, rafanii isaan arge; Phexrosiin immoo, "Egaa isin sa'aatii tokkittiif illee anaa wajjin dammaquu hin dandeenyee?
   Qoramatti akka hin galleef dammaqaa kadhaahaa! Hafuurri illee dhimmaa dha; foon garuu dadhabaa dha" jedhe.
   Si'a lammaffaas achi hiiqee kadhatee, "Yaa abbaa koo! Xoofoon dhiphinaa kun utuun hin dhugin ana irra darbuun hin danda'amu yoo ta'e, jaalalli kee haa raawwatamu" jedhe.
   Deebi'ee dhufees utuu isaan rafanii arge iji isaanii itti ulfaatee ture.
   Ammas isaan dhiisee achi hiiqee si'a sadaffaa kadhatuma isaa duraa kadhate.
   Ergasii gara bartootaa dhufee, "Amma iyyuu raftanii boqochuutti jirtuu? Kunoo, yerichi jala ga'eera, ilmi namaa immoo harka cubbamootaatti kennamuu isaa ti.
   Ka'aa itti adeemnaa! Kunoo, inni dabarsee na kennu dur dhi'aate" isaaniin jedhe.
  
   Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, gara isaanii dhufe; isaa wajjinis tuuti sonaan baay'een, luboota warra angafoota, maanguddoota jaraa biraa ergamanii, billaadhaa fi bokkuu qabatanii dhufan.
   lnni dabarsee Yesusin kennuuf ture sun milikkitaaf, "Inni ani dhungadhu isa, qabadhaa!" jaraan jedhee ture.
   Yihudaan akkuma Yesus bira dhufeen, "Attam barsiisaa ko!" jedhee, isa dhudhungate.
   Yesus immoo, "Namicha ko, maaliif as dhufte?" jedheen; yommus jarri itti adeemanii, hiixatanii, Yesusin qaban.
   Kunoo, warra Yesusii wajjin turan keessaa tokko billaa isaa but-godhee luqqifatee, garbicha angafa lubootaa rukutee, gurra isaa irraa kute.
   Yeroo sanatti Yesus immoo, "Billaa kee mann'ee isaatti deebisi; warri billaa luqqifatan hundinuu billaadhaan in badu.
   Ani abbaa kootti dhageessifachuu hin danda'u sitti fakkaataa ree? Innoo ammuma ergamoota duula kudha lama irra caalan iyyuu anaaf in erga ture.
   Silaa immoo akkas ta'uun akka isa irra jiru kan dubbatan caaffanni qulqullaa 'oon attamitti raawwatamu ree?" jedheen.
   Yeroodhuma sanatti Yesus tuuta sanaan immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii? Guyyaa dhufaa darbaa mana qulqullummaa keessa taa'ee barsiisaan ture, isin immoo ana hin qabne.
   Amma garuu caaffanni raajotaa akka raawwatamaniif kun hundinuu ta'e" jedhe; yommus bartoonni hundinuu isa dhiisanii in baqatan.
  
   Ergasii warri Yesusin qaban sun iddoo barsiisonni seeraa fi maanguddoonni itti walitti qabamanitti, gara Qayyaafaa angafa lubootaatti isa geessan.
   Phexros garuu hamma oobdii mana angafa lubootaatti, irraa fagaatee Yesus duukaa adeeme; achi keessa lixes dhimma isaa ilaaluudhaaf warra eegdotaa wajjin taa'e.
   Luboonni warri angafoonni, guutumaan yaa'ii warra Yihudootaas, akka ittiin Yesusin ajjeesaniif, amansiisa sobaa isa irratti in barbaadu turan.
   Namoonni sobaan dhugaa ba'an baay'een yoo dhi'aatan iyyuu, amansiisa quufsu hin arganne. Gara booddeetti garuu namoonni lama dhufanii,
   "Namichi kun, Ani mana qulqullummaa Waaqayyoo jigsee guyyaa sadiitti ijaaruu nan danda'a jedheera" jedhan.
   Kana irratti angafni lubootaa ka' ee, "Waan jarri kun si irratti dhugaa ba'an kanaaf deebii tokko illee hin qabduu ree?" jedhe.
   Yesus garuu calluma jedhe. Angafni lubootaa immoo, "Hadaraa Waaqayyoo isa jiraataa ati Masiihicha, ilma Waaqayyoo yoo taate nutti himi!" jedheen.
   Yesus immoo deebisee, "Atumtuu jette kaa; garuu ilmi namaa ammaa jalqabee mirga isa aango-qabeessaa taa'ee duumessoota waaqaa irra utuu dhufuu arguuf akka jirtan ani isinittan hima" jedheen.
   Yommus angafni lubootaa aaree uffata isaa tarsaasee, "Inni Waaqayyoon arrabseera, amma immoo dhuga-baatuu maalii nu barbaachisa ree? Kunoo, Waaqayyoon arrabsuu isaa isin iyyuu amma dhageessaniittu.
   Maal isinitti fakkaata?" jedhe. Isaan immoo, "Ajjeefamuun isaaf ta'a" jedhanii deebisan.
   Yommus fuula isaatti tufanii, isa abootan; warri kaanis kakkabalanii,
   "Ati, Kristos! Eenyutu si rukute? Raajii keetiin nutti himi!" jedhaniin.
  
   Yommus Phexros ala oobdii keessa in taa'a ture; xomboreen tokko gara isaa dhuftee, "Atis Yesus namicha Galiilaa sanaa wajjin turte!" jette.
   Inni garuu hunduma isaanii duratti ganee, "Waan ati jettu kana ani hin beeku" jedhe.
   Gara karra dallichaatti gad baanaan, xomboreen isheen tokko isa argitee, warra achi dhaabataniin, "Namichi kun Yesus nama Naazireet sanaa wajjin ture" jette.
   Inni garuu ammas ganee, "Nama kana ani hin beeku" jedhe kakate.
   Yeroo xinnoo booddees warri achi dhaabatan ol dhufanii Phexrosiin, "Ati dhuguma isaan keessaa tokko, akki haasaa keetii iyyuu si lafafa" jedhan.
   Yommus inni immoo, "Namicha kana ani hin beeku" jedhee of abaaruu, kakachuuttis ka'e; achumaanis indaanqoon in iyyite.
   Phexros yommus jecha Yesus isa inni, "Indaanqoon utuu hin iyyin ati si'a sadii na ganta" ittiin jedhee ture yaadate; kanaaf inni gad ba'e mararamee boo'e.

    
 
  Yommuu lafti bari'es luboonni warri angafoonnii fi maanguddoonni sabaa hundinuu Yesusin ajjeesuudhaaf mari'atan.
  Isaan isa hidhanii, geessanii, Philaaxos bulchaa biyyaatti dabarsanii kennan.
  
  Yihudaan inni dabarsee isa kenne Yesusitti akka faradame yommuu hubate gaabbee, meetii soddomman deebisee luboota warra angafootaa fi maanguddootatti fidee,
  "Ani dhiiga nama yakka hin qabnee dhangala'uutti dabarsee kennuu kootiin yakkeera" isaaniin jedhe. Isaan garuu, "Nuun maaltu dhibe ree? Atumtuu faladhu malee!" jedhan.
  Yihudaan kana irratti meeticha mana qulqullummaa keessatti darbatee gatee, achii adeeme, dhaqes of rarraase.
  Luboonni warri angafoonni garuu meeticha fuudhanii, "Meetiin kun horii dhiiga namaa dhangalaasise waan ta'eef, horii mana qulqullummaatti dabaluun seera miti" jedhan.
  Ergasii mari'atanii iddoo awwaala warra ormaaf akka ta'utti, lafa namicha suphee dha'u tokkoo ittiin bitan.
  Kanaaf lafti sun hamma har'aatti "Lafa dhiigaa" jedhamee waamama.
  Inni Ermiyaas raajichi dubbate kanaan raawwatame, "Isaan meetii soddomman gatii isa namoota Israa'eliin shallagame sanaa fuudhanii,
   akkuma gooftichi na abboometti gatii lafa namicha suphee dha'uu kennan" jedhee ture.
  
   Yesus yeroo bulchaa biyyaa dura dhaabatetti, bulchaan biyyaa, "Si'ii mootiin Yihudootaa?" jedhee isa gaafate. Yesus immoo deebisee, ''Situ akkas jedha" jedheen.
   Isa luboonni warri angafoonnif fi maanguddoonn isa hadheessan irratti immoo deebii hin laanne.
   Yommus Philaaxos, "Waan isaan kun si irratti dhugaa ba'an kana hundumaa hin dhageessuu ree?" ittiin, jedhe.
   Yesus garuu dubbii tokkoof iyyuu deebii isaaf hin laanne; bulchaan biyyaas kanatti guddaa dinqifate.
  
   Bulchaan biyyaa ayyaana Faasiikaatti warra hidhaman keessaa, namuma isaan gad nuuf dhiisi jedhan tokko, namootaaf gad dhiisuu amala godhatee ture.
   Yeroo sanatti Barabbaa kan jedhamu, namni dira'ina isaatiin beekame tokko hidhamee ture.
   Yommuu jarri walitti qabamanis Philaaxos, "Eenyuun akkan isiniif gad dhiisu barbaaddu? Barabbaa moo yookiis Yesus isa Kristos jedhamu?" isaaniin jedhe.
   Inni hinaaffaadhaaf dabarsanii akka isa kennan beeka ture.
   Kanuma irratti iyyuu utuu Philaaxos barcuma firdii irra taa'uu haati manaa Philaaxos, "Namicha qajeelaa sana waa hin godhin! Anoo eda halkan abjuutti waa'ee isaatiif baay'ee dhiphachaan ture" jettee itti dhaamte.
   Luboonni warri angafoonnii fi maanguddoonni garuu, Barabbaa gad nuuf dhiisi, Yesusin immoo balleessi jedhanii, Philaaxosin akka kadhataniif namoota tole jechisiisan,
   Bulchaan biyyaa immoo, "Isaan lamaan keessaa eenyuun akkan gad isiniif dhiisu barbaaddu?" jedhee isaan gaafate. Isaan immoo "Barabbaa gad nuuf dhiisi!" jedhan.
   Philaaxos, "Egaa Yesus isa Kristos jedhamu immoo maal godhu ree?" jedhee isaan gaafate; yommus hundumti isaanii, "Haa fannifamu!" jedhan.
   Inni immoo, "Maaliif? Maal balleesse?" jedhe; isaan garuu ittuma caalchisanii, "Haa fannifamu!" jedhanii iyyan.
   Philaaxos immoo caalaatti waca kaasuu malee homaa akka waa'ee hin baafne yommuu arge, bishaan fudhatee, namoota duratti harka isaa dhiqatee, "Ani dhiiga nama kanaa irratti yakka hin qabu, isin beekkadhaa!" jedhe.
   Kana irratti namoonni hundinuu, "Dhiigni isaa nu irraa, ijoollee keenya irraas haa barbaadamu! "jedhanii deebisaniif;
   Philaaxos ergasii Barabbaa gad isaaniif dhiisee, Yesusin immoo reebsisee akka fanniifamuuf dabarsee kenne.
  
   Yommus loltoonni bulchaa biyyaa Yesusin gara mana mootummaatti geessanii, kutata loltuu sana keessaa warra hafan isatti dachaasan.
   Isaan wayyaa irraa baasanii, uffata bildiimaa itti uffisan.
   Gonfoo qoraattii hojjetanii mataa isaa irra kaa'anii, ulees harka isaa mirgaatiin qabachiisan. Isa durattis jilbeenfatanii, "Attam ree, yaa mootii Yihudootaa!" jedhanii itti ga'isan.
   Isatti tufanii; ulicha fuudhanii ittiin mataa Isaa rurrukutan.
   Erga itti ga'isanii booddee immoo uffata sana irraa baasanii, wayyaa isaa deebisanii itti uffisan; kana booddees fannisuudhaaf isa geessan.
  
   Utuu gad ba'aniis, nama biyya Qareenaa Simi'oon isa jedhamu tokko argatanii, fannoo Yesus akka baatuuf isa giddisiisan.
   Isaan iddoo Golgootaa jedhamu dhufan; "Golgootaa" jechuun "Iddoo lafee mataa" jechuu dha.
   Loltoonni achitti daadhii waynii hadhooftuudhaan makame haadhuguuf kennaniif; inni garuu afaaniin qabee, dhuguu jibbe.
   Erga isa fannisanii booddee muka buufatanii uffata isaa hirmaatan.
   Kana booddee isaan taa'anii achitti isa eegan.
   Caaffanni yakka inni ittiin hadheeffame mul'isus, "Inni kun Yesus mootii Yihudootaa ti" kan jedhu, mataa isaa irraan kaa'amee ture.
   Yommus saamtonni lama isaa wajjin, inni tokko mirga isaatti, inni kaan immoo bitaa isaatti fannifaman.
   Warri achiin darbanis mataa isaanii raasanii,
   " Ati isa mana qulqullummaa jigsitee, guyyaa sadiitti ijaartu, ilma Waaqayyoo yoo taate mee of oolchi! Fannoo irraas gad bu'i!" jedhanii in arrabsu turan"'.
   Luboonni warri angafoonnis immoo barsiisota seeraa fi maanguddootaa wajjin akkasuma isatti ga'isanii,
   "Inni namoota biraa oolcheera, ofii isaa immoo oolchuu hindanda'u. Inni mootii Israa'el erga ta'ee, mee amma fannoo irraa gad haa bu'u nus isatti in amanna.
   Inni Waaqayyoon amanateera, Waaqayyo immoo yoo isatti gammade isa haa oolchu; innumtuu 'Ani ilma Waaqayyooti' jedheera" jedhan.
   Warri saamtonni isaa wajjin fannifaman iyyuu akkasuma isa in arrabsu turan.
  
   Guyyaa sa'aatii ja'aa hamma sa'aatii sagaliitti dukkanni lafa hundumaa irra ture.
   Gara sa'aatii salgaffaatti Yesus sagalee guddaadhaan, "Elii, Elii  lamaa sabaktanii?" jedhee waammate; kunis, "Waaqayyo ko, Waaqayyo ko maaliif na dhiifte?" jechuutti in hiikama.
   Warra achi dhaabatan keessaa kaan kana dhaga'anii, "Namni kun Eliyaasin waammata" jedhan.
   Achumaan immoo tokko isaan keessaa fiigee waan akka cumaa buqqee hadhaa'aa, isa daadhii waynii dhangaggaa'aan guutame fuudhee uleetti kaa'ee, akka inni dhuguuf kenneef.
   Warri kaan garuu,"Turi! Eliyaas isa oolchuudhaa yoo dhufe, mee in ilaalla!" jedhan.
   Yesus ammoo sagalee guddaadhaan iyyee hafuura isaa kenne,
   Kunoo, golgaan mana qulqullummaa olii hamma gadiitti iddoo lamatti tarsa'e, lafti in socho'e, kattaawwanis in dadayya'an.
   Awwaalonnis immoo banamanii, warri qulqulloonni dur du'an in kaafaman,
   Isaanis awwaalota keessaa ba'anii, du'aa ka'uu Yesus booddee Yerusaalem mandara qulqullaa'aatti lixanii namoota baay'eetti mul'atan.
   Angafni dhibbaa fi namoonni isaa wajjin Yesusin egaa turan, socho'a lafaa, waan yeroo sana ta'e hundumaas yommuu argan guddaa sodaatanii, "Namni kun dhuguma ilma Waaqayyoo ture" jedhan.
   Dubartoonni baay'een Galiilaadhaa isa duukaa bu'anii isaaf kan hojjetan, halaala dhaabatanii in ilaalu turan,
   Maariyaam isheen Magdalaa, Maariyaam haati Yaaqoobii fi Yoseef, haati ilmaan Zabdewosis isaan keessa turan.
  
   Yommuu galgalaa'e sooressi mandara Armaatiyaa, Yoseef jedhamu tokko dhufe; namichi kun ofuma isaatii bartuu Yesus ta'eera.
   Inni Philaaxos bira dhaqee, reeffa Yesus kadhate; kana irratti Philaaxos akka kennamuuf in abboome.
   Yommus Yoseef reefficha fuudhee, wayyaa haarrii quncee talbaa irraa dha'ameen kafanee,
   awwaala isa reefuu ofii isaatiif garaa dhagaa keessatti tolfate keessa kaa'e; dhagaa guddaas gara balbala awwaalichaatti gangalchee, adeeme.
   Maariyaam isheen Magdalaa, Maariyaam isheen kaanis fuullee awwaalichaa in taa'u turan.
  
   Guyyaan qophaa'ummaa darbee borumtaa isaa luboonni warri angafoonnii fi Fariisonni Philaaxos duratti walitti qabamanii,
   "Gooftaa! Inni wallaalchifataan sun utuu jiruu, 'Guyyaa sadii booddee nan kaafama' akka inni jedhe yaadanneerra.
   Kanaafis awwaalichi hamma guyyaa sadaffaatti akka eegamu, abboomi! Kun yoo ta'uu dhaabaate garuu bartoonni isaa dhufanii isa hatanii namootaan immoo, 'Inni du'aa ka'eera' in jedhu; wallaalchisuun inni gara dhumaa kun immoo isa duraa irra caalaa kan hammaatu in ta'a" jedhaniin.
   Philaaxos yommus, "Warra eegan fudhadhaa dhaqaatii akka beektanitti eegsifadhaa!" isaaniin jedhe.
   Akkasitti isaan eegdota sanaa wajjin dhaqanii, dhagichatti mallattoo godhanii, awwaalicha eegsisan.

    
 
  Sanbanni erga darbee, jalqaba torbaniitti barii [gaafa Sanbataguddaa], Maariyaam isheen Magdalaa fi Maariyaam isheen kaan awwaalicha ilaaluu dhaqan.
  Kunoo, ergamaan gooftichaa waaqa irraa gad bu'ee, dhufee dhagicha balbala awwaalichaa irraa garagalche waan irra taa'eef, socho'i lafaa guddaan isaa ta'e.
  Bifni isaa akka bakakkaa, uffanni isaas akka cabbii adii ture.
  Warri eegdonni awwaalichaa isa sodaachuu irraa kan ka'e rom'anii, akka waan du'anii ta' an.
  Ergamaan sun garuu warra dubartootaan, "Isin Yesusin isa fannifamee ture akka barbaaddan anuu beeka. Hin sodaatinaa!
  Inni as hin jiru, akkuma jedhe ka'eera; kottaa iddoo reeffi isaa ka'ame ture iyyuu ilaalaa!
  Ammas dafaa dhaqaa bartoota isaatti, 'Inni du'aa ka'eera, kunoos, inni isin dura Galiilaa in dhaqa, achitti isa in argitu' jedhaatii himaa! Kunoo, ani isinitti himeera" jedhe.
  Yommus isaan sodaa fi gammachuu guddaadhaan awwaalicha keessaa ba'anii, bartoota isaatti himuudhaaf in fiigan.
  Kunoo, Yesus isaanitti dhufee, nagaa isaan gaafate; isaan immoo itti dhi'aatanii miilla isaa qabatanii sagadaniif.
   Yommus Yesus, "Hin sodaatinaa, dhaqaa Galiilaatti akka gad bu'aniif obboloota kootti himaa! Isaanis achitti na arguuf jiru" isaaniin jedhe.
  
   Warri dubartootaa utuu karaa adeemaa jiranii, kunoo, warra awwaalicha egaa turan keessaa kaan gara mandaraa dhaqanii, waan ta'e hundumaa luboota warra angafootatti himan.
   Luboonni warri angafoonnis maanguddootaa wajjin wal ga'anii, erga mari'atanii booddee, horii ga'u warra loltuu sanaaf kennanii,
   "Waa'ee isaa immoo, 'Bartoonni isaa halkan dhufanii utuu nuyi rafnuu, reeffa isaa hatanii sokkan' jedhaatii namootatti himaa!
   Dubbiin kun gurra bulchaa biyyaa bira yoo ba'e immoo, nuyi in qabbaneessina; isin rakkinatti akka hin galles in goona" jedhaniin.
   Kanaaf warri eegdonni horicha fudhatanii, akka isaanitti himame in godhan. Egaa dubbiin kun hamma har'aatti iyyuu Yihudoota gidduutti akkasitti in odeeffama.
  
   Bartoonni kudha tokkon immoo, Galiilaa keessaa gara gaara itti Yesus wal argina isaaniin jedhe, in dhaqan.
   Yeroo isa argan in sagadaniif; kaan garuu in maman.
   Yesus immoo gara isaaniitti dhi'aatee, "Gooftummaan hundinuu waaqa irratti lafa irrattis anaaf kennameera.
   Egaa dhaqaa, maqaa abbaatii fi ilmaatti, kan hafuura qulqulluuttis isaan cuuphuudhaan, saba hundumaa bartoota koo godhaa!
   Waanan isin abboome hundumaa eeguu isaan barsiisaa! Kunoo, ani immoo hamma dhuma baraatti guyyaa hundumaa isinii wajjin nan jira" isaaniin jedhe.

   
 
  Kun jalqaba wangeela Yesus Kristos ilma Waaqayyoo ti.
  Macaafni, "Ilaa, ergamaa koo isa karaa siif qopheessu si dura nan erga!" in jedha. Macaafa Isaayaas raajichaakeessatti immoo,
  "Sagaleen lafa onaa keessaa in iyya; dhaga'aa dhaggeeffadhaa, gooftichaaf karaa tolchaatii, daandii inni irra adeemus qajeelchaa!" kan jedhu caafamee jira.    Yohannis cuuphaan lafa onaa keessatti argamee, "Cuuphamaa, yaada garaa geddarachuu keessan mul'isaa! Waaqayyo immoo cubbuu keessan isiniif in balleessa" jedhee labse.
  Guutummaa kutaa biyya Yihudaa keessa, mandara Yerusaalem keessa kan jiraatanis hundinuu lafa Yohannis cuuphaan jirutti ba'anii, cubbuu isaanii himachaa laga Yordaanositti of in cuuphsisu turan.
  Yohannis uffata rifeensa gaalaa irraa dha'ame uffatee, mudhii isaas teephaan hidhate, hawaannisaa fi damma moggaa nyaachaa jiraate.
  Innis, "Inni ana irra jabaatu na booddeedhaan dhufaa jira; gad gugguufee hidhaa kophee isaatii illee hiikuudhaaf ani nama ta'u miti.
  Ani bishaaniinan isin cuuphe; inni garuu hafuura qulqulluudhaan isin in cuupha" jedhee labse.
  
  Bara sanatti Yesus, Naazireet mandara Galiilaatii dhufee, Yohannis Yordaanositti isa cuuphe.
   Yohannis akkuma Yesus bishaanicha keessaa ba'een, bantiiwwan waaqaa saaqamuu isaanii, hafuurri qulqulluunis akka gugeetti dhufee isa irra bu'uu isaa arge.
   Sagaleen immoo, "Ati ilma koo isa jaallatamaa dha; gammachuun koos sitti in raawwatama" jedhee waaqa irraa dubbate.
  
   Hafuurri qulqulluun achumaan Yesusin gara lafa onaatti in baase.
   Yesus lafa onaa keessa guyyaa afurtama bubbule, Seexanaanis qoramaa ture. Achittis bineensota gidduu ture, ergamoonni Waaqayyoos isaaf in ergamu turan.
  
   Yohannis cuuphaan mana hidhaatti dabarfamee erga kennamee booddee, Yesus kutaa biyya Galiilaa dhufee wangeela Waaqayyoo lallabe.
   "Barichi raawwatameera, mootummaan Waaqayyoos dhi'aateera, yaada garaa geddaradhaa wangeelatti amanaa!" jedhe.
  
   Yesus ciisa bishaan Galiilaa bukkee utuu darbuu, Simoonii fi Indriiyaasin obboleessa Simoon kiyyoo isaanii bishaanichatti utuu darbatanii arge; isaan qurxummi-qabduu turan.
   Yesus immoo, "Na duukaa kottaa! Anis nama kan walitti qabdan isinan godhadha" isaaniin jedhe.
   Isaan achumaan kiyyoota isaanii achitti dhiisanii, isa duukaa in bu'an.
   Yesus takka adeemee,Yaaqoobii fi Yohannisin ilmaan Zabdewos, bidiruu isaanii keessa taa'anii kiyyoota isaanii utuu tottolfatani arge.
   Inni achumaan isaan waame; Isaanis abbaa isaanii Zabdewosin hojjetootaa wajjin bidiruu keessatti dhiisanii, Yesus duukaa bu'an.
  
   Yesus bartoonni waamamanis mandara Qifirnaahom dhaqan; inni immoo guyyaa Sanbataatti mana sagadaatti galee barsiise.
   Garaan warra isa dhaga'aniis barsiisa isaatiin rukutame; Yesus akka barsiisota seeraatti utuu hin ta'in, akka nama aboo qabuutti isaan in barsiisa ture.
   Namni hafuura hamaadhaan qabame tokko mana sagadaa isaaniii keessa ture iyyuu, si'uma sana caraanee,
   "Yaa Yesus nama Naazireet, dhimma keenya keessa maaltu si buuse? Silaa nu balleessuu yaaddee dhuftee? Anoo eenyu akka ati taate si beeka, yaa qulqulluu Waaqayyoo;" jedhe.
   Yesus garuu, "Gab jedhi, keessaa ba'is!" jedhee hafuuricha hamaa in ifate.
   Hafuurri hamaan sun namicha qabatee ture sana wixxifachiisee, sagalee guddaadhaan iyyee, namicha keessaa ba'e.
   Isaan hundinuu na'anii, dinqifataniis" "Maal wanti akkasii? Barsiisa, haaraa aboo of keessaa qabu! inni hafuurota hamoota iyyuu in abbooma; isaanis isaaf in abboomamu" jedhanii walitti dudubbatan.
   Oduun isaa "takkaadhumaan naanna'aa kutaa biyya Galiilaa sana keessaa iddoo halle hundumaatti dhaga'ame.
  
   Yesus mana sagadaatii akkuma ba'een, Yaaqoobii fi Yohannisii wajjin mana Simoonii fi Indriiyaas dhaqe.
   Yommus amaatiin Simoon dhukkuba dhagna-gubaadhaan qabamtee in ciifti turte; achumaan jarri waa'ee ishee isatti himan.
   Yesus itti dhi'aatee, harka ishee qabee, ol ishee kaase dhagna-gubaan sunis ishee dhiise, isheen immoo isaan in keessumsiifte.
   Galgala sana erga aduun lixxee bood dee, warra dhukkubsatan, warra hafuura hamaadhaan qabamanis hundumaa gara isaatti fidan.
   Namoonni mandara sanaa hundumtuu balbala duratti walitti qabaman.
   Yesus dhukkubsatoota baay'ee warra dhukkuba garaa garaatiin rakkachaa turan fayyisee, hafuurota hamootas baay'ee baase; hafuuronni hamoonni isa waan beekaniif, inni dubbachuu isaan dhowwe.
  
   Ganama barii amma illee utuu hin ifin ka'ee, gad ba'ee gara iddoo namni hin jirree dhaqee, achitti Waaqayyoon in kadhate.
   Simoonii fi warri isaa wajjin turan isa barbaacha ba'an.
   Isa argatanii, "Hundinuu si barbaadaa jiru jedhaniin.
   Yesus garuu, "Ani isaaf waanan ba'eef, achittis akkan lallabuuf kottaa, gara mandaroota nutti aananii in dhaqnaa!" isaaniin jedhe.
   Inni dhaqee manneen sagadaa isaanii guutummaa kutaa biyya Galiilaa keessa jiranitti lallabee, hafuurota hamootas namoota keessaa baase.
  
   Namni dhagni isaa lamxaa'e tokko gara Yesus dhufee [jilbeenfatee], "Fedha kee yoo ta'e na qulleessuu in dandeessa" jedhee isa kadhate.
   Kanaaf Yesus, garaa laafeefii hiixatee qabee, "Fedheeraa qullaa'i!" ittiin jedhe.
   Achumaan namichi lamxii isaa irraa fayyee qullaa'e.
   Yommus Yesus namicha cimsee of eeggachiisee,
   "Beekkadhu, waan tokko illee namatti hin himin! Garuu dhaqii luba of ilaalchisi, fayyuun kee hundumaattuu haa mul'atuuf akka Museen abboomettis qullaa'uu keetiif kennaa, kee dhi'eessi!" jedhee isa gad "dhiise.
   Namichi achii erga ba'ee booddee, waan baay'ee waa'ee, isaatiif odeessuutti ka'ee, dubbii, kana biyyaan ga'e. Kanaaf Yesus lafa namni hin jirre bubbule malee, mul'inatti mandaratti galuu hin dandeenye; namoonnis iddoo hallee gara isaa in dhufu turan.
   
 
  Guyyaa muraasa booddee Yesus deebi'ee Qifirnaahomitti gale; namoonni immoo akka inni mana jiru dhaga'an.
  Balbaluma duraa iyyuu hamma iddoon dhibutti, namoonni baay'een walitti qabaman; Yesus immoo dubbii wangeelaa isaanitti in hima ture.
  Yommus jarreen tokko, nama dhagni isaa gar tokko duunaan afur ta'anii baatani fidanii gara Yesus dhufan.
  Baay'ina namootaatiif gara Yesusitti geessuu dadhabnaan, bantii mana [biyya sanaa isa diriiraa], kallattii Yesus tureen diiganii erga saaqanii, siree namichi dhagni isaa gar tokko du'e irra ciisee jiru gad buusan.
  Yesus amantii jarreen kanaa yommuu arge, namicha isa dhagni isaa gar tokko du'een, "lima koo, cubbuun kee hundinuu siif dhiifameera" jedhe.
  Barsiisonni seeraa warri achi taa'aa turan tokko, garaa isaanii keessatti yaadaa turanii,
  "Attamitti namichi kun akkas dubbata? Kun Waaqayyoon arrabsuu isaa ti! Waaqayyo tokkicha malee eenyutu cubbuu namaaf dhiisuu danda'a?" jedhan.
  Yesus achumaan garaa isaanii keessatti yaadaa akka jiran hafuuraan hubatee, "Maaliif waan akkasii garaa keessanitti yaaddu?
  Kamtu salphaa dha? Namicha dhagni isaa gar tokko du'e sanaan, 'Cubbuun kee siif dhiifameera jechuu moo yookiis, 'Ka'iitii siree kee fudhadhuu adeemi jechuu?
   Garuu ilmi namaa lafa irratti dhiifamuu cubbuu kennuudhaaf aboo akka qabu beekaa!" isaaniin jedhe. Isa dhagni isaa gar tokko du'een immoo,
   "Sittan hima, ka'iitii siree kee fudhadhuu mana keetti gali!" jedheen.
   Utuma isaan ilaalanii, namichi sun ka'ee, achumaan siree isaa fudhatee gad ba'e. Kana irratti hundumti isaanii fajajanii, "Kan akkasii kana takkaa arginee hin beeknu" jechaa, Waaqayyoof hooqubaa dhi'eessan.
  
   Yesus ammas gad ba'ee gara qarqara bishaanii dhaqe; namoonni hundinuu gara isaa dhufnaan, isaan barsiise.
   Inni utuu darbuu, Lewwii ilma Alfewos iddoo qaraxaa utuu taa'uu argee, "Na duukaa bu'i!" jedheen. Kana irratti Lewwiin ka'ee, duukaa bu'e.
   Warri Yesus duukaa bu'an namoota baay'ee waan turaniif, Yesus mana Lewwii maaddiitti yommuu taa'e, qaraxxoonnii fi warri akka seeraatti hin jiraanne baay'atanii, Yesusii fi bartoota isaa wajjin maaddiittiin taa'an.
   Fariisota keessaa barsiisota seeraa kan turan, Yesus warra akka seeraatti hin jiraannee fi warra qaraxxuu wajjin nyaachuu isaa yommuu argan, "Inni attamitti warra qaraxxuudhaa fi warra akka seeraatti hin jiraannee wajjin nyaata?" jedhanii bartoota isaa gaafatan.
   Yesus kana yommuu dhaga'e, "Namoonni fayyaan ogeessa qorichaa hin barbaadan, dhukkubsatootatu barbaada malee; ani warra jireenya qajeeltoo jiraatan waamuu hin dhufne, warra cubbamoota waamuufan dhufe malee" isaaniin jedhe.
  
   Bartoonni Yohannisii fi bartoonni Fariisotaa in soomu turan; jarreen tokko immoo dhufanii Yesusin, "Bartoonni Yohannisii fi bartoonni Fariisotaa maaliif soomu? Bartoonni kee immoo maaliif hin sooman?" jedhan.
   Yesus immoo deebisee, "Dhirsi misirroo utuu isaanii wajjin jiruu, warri cidhaa soomuu danda'uu ree? Hamma dhirsa misirroo of biraa qabanitti, soomuu in danda'an.
   Guyyoonni dhirsi misirroo isaan duraa itti fudhatamu dhufuuf jiru; egaa guyyaa sanatti in soomu.
   Homtinuu erbee haaraa takkaa hin miicamin uffata moofaatti hin hodhu; kana yoo godhe erbichi haaraan uffata moofaa sana irraa in tarsaasa, tarsa'aan isaas isa duraa irra kan caalu in ta'a.
   Akkasuma immoo daadhii waynii haaraa qodaa bososaatti hin naqan; kana yoo godhan daadhichi qodicha in dhoosa, daadhichi, qodichis in badu. Egaa daadhii waynii haaraa qodaa jabaatti in naqu" isaaniin jedhe.
  
   Guyyaa Sanbataa tokko immoo Yesus maasii qamadii keessa in darba ture; bartoonni isaas utuu adeemanii asheetii cirachuu jalqaban.
   Fariisonni yommus, "'Argitaa? Bartoonni kee guyyaa Sanbataatti gochuun seeraan kan dhowwame maaliif godhu?" jedhanii isa gaafatan.
   Yesus deebisee, "Daawit namoota isaa wajjin waan nyaatu dhabee yommuu beela'e, waan inni godhe isin takkaa hin dubbifnee ree?
   lnnoo, bara Abiyaataar angafa lubootaa turetti, mana Waaqayyootti galee, bu'ddeena ilaalchaa Waaqayyoof dhi'aates, 'luboota irraa kan hafe warri kaan nyaachuun seeraan dhowwamee kan ture"' nyaatee, namoota warra isaa wajjin turaniifis kenne" isaaniin jedhe.
   Yesus itti dabalee, "Sanbatatu namaaf uumame malee, namni Sanbataaf hin uumamne.
   Egaa ilmi namaa Sanbata irratti iyyuu gooftaa dha" isaaniin jedhe.

   
 
  Yesus ammas mana sagadaa tokkotti ol lixe; namni harki isaa tokko naafate immoo achi ture.
  Yommus jarri isa hadheessuudhaaf guyyaa Sanbataatti namicha kana fayyisa yoo ta'e jedhanii, isa in gaadu turan.
  Yesus immoo namicha harki isaa naafate sanaan, "Ka'ii gidduu dhaabadhu!" jedhe.
  Jaraanis, "Seerri keenya guyyaa Sanbataatti gaarii moo hamaa gochuu yookiis lubbuu oolchuu moo ajjeesuu nu abbooma?" jedhe. Isaan garuu calluma jedhan.
  Kana irratti aaree warra naanna'aa isaa jiran ilaalee, mata-jabina isaaniittis gaddee namichaan, "Harka kee diriirsi!" jedhe. Yommuu namichi harka isaa diriirse, harki isaa deebi'ee in fayye.
  Yommusuma warri Farisotaa gad ba'anii warra garee Herodisii wajjin koratanii, attamitti akka isa balleessan mari'atan.
  
  Yesus bartoota isaa wajjin jara biraa sokkee gara bishaan ciisaa dhaqe. Kutaa biyya Galiilatii fi biyya Yihudaatii namonni sonaan baay'een isa duukaa dhaqan.
  Waan inni hojjete hundumaa warri dhaga'an, mandara Yerusaalemii, biyya Edoomiyaatii, biyya Yordaanos gamaatii, naannoo mandaroota Xiiroosii fi Sidoonii sonaan baay'atanii gara isaa dhufan.
  Innis, tuuti sun dhiibboodhumaan akka isa hin buruqsinetti, bidiruun tokko qophaa'ee akka isa eeguuf bartota isaatti hime.
   Inni dhukkubsatoota baay'ee waan fayyiseef, warri dhukkuba garaa garaa qaban hundinuu isa harkaan qabuudhaaf, hamma isa irratti wal-caccabsanitti ga'an.
   Hafuuronni hamoonni  namoota keessa jiran yeroodhuma isa arganitti, fuula isaa duratti kufanii, "Ati ilma Waaqayyoo ti" jedhanii in iyyu turan.
  
   Inni garuu akka isaan isa hin mul'ifnetti cimsee isaan ifate.
  
   Yesus gara gaaraatti ol ba'ee, warra barbaades ofitti waame; isaanis gara isaa dhufan.
   Isaa wajjin akka turaniif wangeela lallabuufis akka isaan erguuf, namoota kudha lama bartoota godhate; (isaan kana warri inni "Ergamoota" jedhee immoo waame).
   Hafuurota hamoota baasuu fis aboo akka isaan qabaatan godhe.
   Warri kudha lamaan inni bartoota isaa godhate immoo, Simoon isa inni "Phexros" jedhee moggaase,
   Yaaqoobii fi Yohannis ilmaan Zabdewos warra inni "Bo'an erges" jedhee moggaase; kunis "Ilmaan qaqawwee" jechuu dha.
   Indriiyaas, Filiphos, Bartolomewos, Maatewos, Toomaas, Yaaqoob ilma Alfewos, Taadewos, Simoon isa "Hinaafticha" jedhamee beekame;
   akkasumas Yihudaa nama biyya Keriyot, isa" Yesusin dabarsee kenne.
  
   Yesus gara manaatti yommuu gale, hamma innii fi bartoonni isaa buddeena illee nyaachuu dadhabanitti ammas tuuti namootaa walitti dacha'an.
   Firoonni isaa immoo kana dhaga'anii, "Innnoo qalbii dabarse" jedhanii, isa qabuudhaaf dhufan.
   Barsiisonni seeraa warri Yerusaalemii dhufan immoo, "Bi'el Zebul isa keessa jira; humna angafa Seexanootaa kanaanis hafuurota hamoota in baasa" jedhanii Yesus irratti dubbatan.
   Kana irratti inni gara ofii isaatti isaan waamee fakkeenyaan, "Attamitti Seexanni Seexana baasuu danda'a?
   Mootummaan tokko ofii isaatii yoo gargar cabe, mootummaan sun danda'ee hin dhaabatu;
   maatiin mana tokkoos yoo ofittii gargar cabe, manni sun dhaabachuu hin danda'u.
   Seexannis ofii isaa irratti ka'ee yoo gargar cabe, badduu ba'uu isaa ta'a malee dhaabachuu hin danda'u.
   Duraan dursee namicha jabaa sana yoo hidhate malee, homtinuu mana nama jabaa tokko cabsee lixee mi'a isaa saamuu hin danda'u; erga hidhatee booddee garuu dhuguma mana isaa saamuu in danda'a.
   Ani dhuguman isinitti hima cubbuun hundinuu arrabsoon kam illee afaan namaa keessaa yoo ba'e, ilmaan namootaaf in dhiifama.
   Eenyu illee hafuura qulqulluudhaan mormee isa irratti yoo dubbate garuu, cubbuu bara baraatiin yakkaa ta'a malee, bara baraan dhiifamuu hin argatu" isaaniin jedhe.
   Kanas namoonni, "Innoo hafuura hamaa  of keessaa qaba" jedhanii waan turaniif dubbate.<  Mar  :   "Hafuura hamaa" yookiis "Hafuura xuraa'aa". >
  
   Kana booddee haati Yesusii fi obbolaan isaa dhufanii ala dhaabatanii itti erganiis isa waamsisan.
   Yeroo sanatti, tuuti namootaa isatti naanna'anii in taa'u turan. Isaan, "Kunoo, haati kee, obbolaan kees alaa si gaafachaa jiru" ittiin jedhan.
   Inni garuu deebisee, "Haati koo, obbolaan koos eenyu fa'i?" isaaniin jedhe.
   Gara warra isatti naanna'anii taa'aniis ilaalee, "Haati koo, obbolaan koos warra as jiran kana.
   Jaalala Waaqayyoo kan godhu eenyu iyyuu obboleessa koo ti, obboleettii koo ti, haadha koo tis" jedhe.
   
 
  Yesus ciisa bishaanichaa bukkeetti ammas barsiisuu jalqabe. Tuuti isa biratti walitti qabame immoo sonaan baay'annaan, Yesus bidiruu tokko yaabbatee, gara gidduu bishaaniittis butatee barsiisuudhaaf taa'e; yommus namoonni hundinuu qarqara ciisa bishaanichaa turan.
  Yesus barsiisa isaa keessatti fakkeenya garaa garaatiin waan baay'ee isaan barsiise.
  "Dhaggeeffadhaa! Namichi tokko sanyii facaasuudhaaf ba'e.
  Inni utuu facasuu kaan karaa bukkee bu'anii, simbirrooonnis dhufanii funaananii nyaatan.
  Kaan immoo lafa dhagaa, biyyoo baay'ee hin qabne irra bu 'an; lafti isaan irra bu'an biyyoo gad fagoo waan hin qabneef dafanii biqilan.
  Garuu yommuu aduun itti baate coollagganii, hidda gad fagoo waan hin godhatiiniif in gogan.
  Kaan qoraattii keessa bu'an; qoraattonnis guddatanii isaan hudhan; isaanis ija hin godhanne.
  Kaan garuu biyyoo gaarii keessa bu 'an; biqilanii, guddatanii, ijas godhatan. Iji isaanii immoo kaan dachaa soddoma, kaan dachaa jaatama, dachaa dhibba ta'e!" jedhe.
  Itti dabalees, "Gurra ittiin dhaga'u kan qabu haa dhaggeeffatu!" jedhe.
  
   Yeroo Yesus kophaa ta'etti, warri isa bira turan bartoota kudha lamaanii wajjin waa'ee fakkeenya kana isa gaafatan.
   Yesus immoo deebisee, "Dhoksaan mootummaa Waaqayyoo isiniif kennameera; warra ala jiraniif garuu kun hundinuu fakkeenyaan ta'a.
   Utuma ilaalanii akka hin argineef, utuma dhaga'aniis akka hin hubanneef, gara Waaqayyootti akka hin deebineef, cubbuun isaaniis akka isaaniif hin dhiifamneef,fakkeenyaan in kennama" isaaniin jedhe.
  
   Yesus itti fufee, "Fakkeenyi kunis isiif hin galuu? Egaa attamitti fakkeenya kan ta'e hundumaa hubattu ree?
   Inni facaasu sanyii dubbii Waaqayyoo facaasa.
   Karaa bukkeen, fakkeenya warra yommuudhuma dubbiin Waaqayyo facaafamu dhaga'anii, yommusumas Seexanni dhufee dubbichaisa garaa isaanii keessatti facaafame butatu.
   Lafti dhagaas, fakkeenya warra dubbicha garaa isaanii keessatti facafame, yammuu isa dhaga'an gammachuudhaan fudhatanii ti.
   Isaan akka biqiltuu hidda gad fagoo hin qabneetti, yeroof in dhaabatu; sababi dubbichaatiif rakkidhunni yookiis ari'atamuun yammuu ka'u achumaan in gufatu.
   Lafti qoraattii, fakkeenya warra dubbicha isa garaa isaanii keessatti facaafame dhaga'anii ti.
   Yaaddoon biyya lafaa, gowwoomsaan soorumaa, kajeellaan adda addaas itti dacha’anii, dubbicha ija utuu hin godhatin hafe.
   Lafti gaariin garuu, fakkeenya warra dubbicha isa garaa isaanii keessatti facafame dhaga'anii, fudhatanii, kaan dachaa soddoma, kaan dachaa jaatama, kaanis dachaa dhibba ija godhatanii ti" isaaniin jedhe.
  
   Yesus ammoo, "ibsaan guuboo jala yookiis siree jala kaa'amuuf in fidamaa ree? Baattuu ibsaa irra akka kaa'amuuf mitii ree?
   Kan dhokate yoo jiraate, mul'achuudhaaf dhokate; dhoksaatti kan eegames yoo jiraate, bakkeetti ba'uuf eegame.
   Egaa, namni gurra ittiin dhaga'u yoo qabaate haa dhaggeeffatu!" isaaniin jedhe.
   Yommus. Yesus, "Isa dhageessan akeekkadhaa! Qodaa safaraa itti namaaf itti kennitutti siif in kennama, caalchisees siif in kennama".
   Isa fudhatee waa qabuuf, ittt dabalamee in kennamaaf, kennaa isaa of keessaa kan hin qabne garuu, inumti inni qabu iyyuu isa duraa in fudhatama" isaaniin jedhe.
  
   Yesus itti fufee, "Mootummaan Waaqayyoo akka nama qotiisa isaatti sanyii facaafatee ti.
   Namichi galee halkan in rafa, guyyaas in ka'a; sanyichi immoo utuu inni hin beekin in biqila in guddatas.
   Lafichi ofuma isaatiin duraan dursee biqilaa fi humna, itti aansees hudha, kana booddees ija guutuu in godhachiisa.
   Midhaanichi erga bilchaatee garuu yeroon haamaa waan ga'eef, achumaan haamtuu itti in erga" jedhe.
  
   Yesus amma immoo, "Mootummaa Waaqayyoo maalitti fakkeessinu? Yookiis isaaf fakkeenya maalii kenninu?
   Inni akka ija sanaaficaa ti; yommuu lafatti faca'u ija biqila lafaa hundumaa irra in xinnaata.
   Inni yommuu faca'u, biqilee in guddata, biqila hundumaa irra kan caalu ta'ee, damee gurguddaa in godhata. Simbirroonni dhufanii gaaddisa damee isaa jalatti mann'ee ijaarratu" jedhe,.
  
   Yesus fakkeenyota baay'ee kana fakkaataniin hamma isaan dhaggeeffachuu danda'anitti dubbicha isaanitti hime.
   Inni fakkeenya malee isaanitti hin dubbanne, kophaatti immoo waan hundumaa bartoota warra kan isaatiif hiike.
  
   Yesus galgala gaafasii bartoota isaatiin, "Kottaa bishaan ciisaa kana gamatti ceenaa" jedhe.
   Bartoonni isaa namoota achi turan gad dhiisanii, akkuma inni bidiruu keessa jirutti Yesusin fudhatanii adeeman; bidiroonni biraas immoo isaa wajjin dhaqan.
   Yommus qilleensi jabaan bubbisaa dhufe; dha'aan bishaanichaa immoo bidirichatti bu'ee, bishaan itti guutuutti ka'e.
   Yesus garuu bidiricha keessa gara duubaatiin waa boraafatee in rafa ture. Bartoonni isaa isa dammaqsanii, "Barsiisaa! Dhumuun keenya si hin dhibuu?" jedhan.
   Yesus dammaqee qilleensicha ifatee, dha'aa bishaanichaan immoo, "Cal jedhi, gab jedhis!" jedhe. Kana irratti qilleensichi dhaabannaan gabiin guddaan ta'e.
   Kana booddee bartoota isaatiin "Maaliif sodaatoo taatan? Amma iyyuu amantii hin qabdanii?" jedhe.
   Isaan immoo guddaa sodaatanii, "Namni kun eenyu? Qilleensaa fi bishaan in abbooma, isaanis isaaf in abboomamu" waliin jedhan.

   
 
  Kana booddee isaan ciisa bishaanii gama, gara kutaa biyya Gergeesaa  dhufan.
  Akkuma Yesus bidiricha irraa bu'een, namni hafuurri hamaan keessa ture tokko iddoo awwaalaa keessaa ba'ee isatti dhufe.
  Namichi kun awwaalota gidduu jiraate; homtinuus funyoodhuma sibiilaatiin illee isa hidhuu hin dandeenye.
  Inni yeroo baay'ee funyoo sibiilaatii fi hidhaa harkaatiin hidhameera, garuu funyoo sibiilaa of irraa in kukkutaa, hidhaa harkaas in caccabsa ture. Kanaaf namni tokko illee gad isa qabuu hin dandeenye.
  Namichi kun yeroo hundumaa halkanii fi guyyaa awwaalota gidduutti, tulloota irrattis argamee in iyya, dhagaadhaanis of in rukuta ture.
  Inni fagootti Yesusin argee, gara isaatti fiigee jilbeenfatee Yesusiif sagade.
  Caraanaas sagalee guddaadhaan, "Yaa Yesus ilma Waaqayyoo aabbaa, maal nattii qabda? Maaltus dhimma koo keessa si buuse? Hadaraa Waaqayyoo ana hin dhiphisin!" jedhe.
  Yesus immoo, "Ati hafuura hamaa nana, namicha kana keessaa ba'i!" ittiin jedhee ture.
  Yesus, "Maqaan kee eenyu?" jedhee gaafannaan, hafuurichi immoo, "Maqaan koo duula, nuyi baay'ee dha" jedhee deebiseef.
   Achumaanis hafuurota baay'ee sana biyya keessaa akka hin baafneef, jabeessee Yesusin kadhate.
   Dirree gaarichaa sana irra, kunoo, hoomaan booyyee bobba'anii turan.
   Hafuuronni hamoonni sun immoo "Booyyota sanatti akka galluuf itti nu ergi!" jedhanii Yesusin kadhatan.
   Yommus inni haa dhaqaniif isaan dhiise. Hafuuronni hamoonni namicha keessaa ba'anii booyyota sanatti galan. Hoomaan akka booyyota kuma lamaatti lakkaa'aman sun, hallayyaa irraa gad gara ciisa bishaaniitti konkolaatanii liqimfaman.
   Yommus warri booyyee eegan baqatanii, kana warra mandara keessaa fi warra biyyaattis odeessan. Namoonni immoo waan ta'e kana ilaaluudhaaf dhufan.
   Yesus bira ga'anii, namicha isa duula hafuura hamaadhaan qabamee ture sana wayyaa uffatee, qalbii isaattis deebi'ee achi taa'ee argan; hundumti isaaniis in sodaatan.
   Duraan achi turanii, waan namicha hafuurri hamaan keessa ture sanaaf ta'e, hoomaan booyyees maal akka ta'an warri argan, jara dhufanitti himan.
   Yommus jarri, Yesus kutaa biyya isaaniitii akka adeemuuf kadhatan.
   Yesus achii adeemuudhaaf bidiruu yaabbannaan, namichi hafuura hamaadhaan qabamee ture sun, "Sii wajjin nan adeema" jedhee isa kadhate.
   Yesus garuu, "Gara mana keetii fi lammii keetii dhaqi, waan gooftaan siif godhe hundumaa, attamittis akka si maare isaanitti himi!" ittiin jedhe malee tole hin jenne.
   Namichi achii adeemee mandaroota kurnanuu keessa naanna'ee waan Yesus isaaf godhe hundumaa labse; hundinuus in dinqifatan.
  
   Yesus bidiruudhaan deebi'ee ciisa bishaanichaa yommuu ce'etti, namoonni baay'een gara isaatti walitti qabaman. Inni immoo qarqara bishaanichaa ture.
   Yommus warra geggeessituu mana sagadaa keessaa tokko, maqaan isaa Yaayiros kan jedhamu dhufee, Yesusin argee, miilla isaa jalatti kufee,
   "Mucaan koo dhukkubsattee du'uuf jetti, akka isheen fayyitee jiraattuuf hadaraa kottuutii harka kee ishee irra kaa'i!" jedhee jabeessee kadhate.
   Kanaaf Yesus Yaayirosii wajjin in adeeme; namoonni baay'eenis isa dhiisanii duukaa in bu'u turan.
   Dubartiin waggaa kudha lamaaf dhiigni ishee dhaabachuu diduudhaan rakkattu tokko immoo turte.
   Isheen ogeessota qorichaa biratti baay'ee dhiphattee, waan qabdu hundumaas kanuma irratti fixxe; haa ta'u iyyuu malee, qooda itti fooyya'uu ittuma hammaataa adeeme.
   Isheen waa'ee Yesus yommuu dhageesse, namoota sana gidduu dugda isaa duubaan dhuftee uffata isaa tuqxe.
   Isheen, "Uffatuma Yesus yoon tuqe illee nan fayya" jettee garaa isheetti yaaddee turte.
   Achumaan lolaan dhiiga ishee in cite; isheen immoo dhukkuba isheettii akka fayyite itti dhaga'ame.
   Yesus yeroodhuma sana humni fayyisu isa keessaa akka ba'e beekee, namoota gidduudhaa garagalee, "Eenyutu uffata koo tuqe?" jedhee gaafate.
   Bartoonni isaa immoo, "Akka namoonni si dhiiban utuma argituu, 'Eenyutu na tuqe?' jettee gaafattaa?" jedhaniin.
   Yesus garuu amma iyyuu nama isa tuqe arguudhaaf naannoo isaa ilaale.
   Kana irratti dubartittiin waan isheedhaaf godhame hubattee, sodaachaa rom'aa dhuftee miilla Yesus jalatti lafa dhoofte; dhugaa ishee hundumaas isatti himte.
   Yesus immoo, 'Yaa intala ko, amantiin kee si fayyiseera, nagaadhaan dhaqi, dhukkuba keettiis kan fayyite ta'i!" isheedhaan jedhe.
   Utuu Yesus kana dubbachaa jiruu namoonni mana Yaayiros geggeessituu mana sagadaa sanaa, dhufanii," Intalli kee duuteetti, si'achi immoo maaliif barsiisicha dhamaafta?" jedhaniin.
   Yesus garuu, waan dubbatame sana homaattuu utuu hin fudhatin, geggeessituu mana sagadaa sanaan, "Hin sodaatin, amani duwwaa!" jedhe.
   Yesus yommus Phexros, Yaaqoobii fi Yohannis obboleessa Yaaqoob malee, namni kan biraa isa duukaa mana namichaa akka dhaqan hin barbaanne.
   Gara mana geggeessituu sanaa yommuu dhufan, Yesus huursaa isaanii dhaga'ee, namoota boo'anii wawwaatanis arge.
   Inni manatti yommuu ol gale, "Maaliif huursitanii boossu? Intalattiin rafuutti jirti malee, hin duune" isaaniin jedhe.
   Isaanis itti kolfan. Inni garuu hunduma isaanii gad yaasee, abbaa intalattii fi haadha ishee warra isaa wajjin turanis fudhatee, iddoo reeffi intalattii jirutti ol gale.
   Harka ishees qabee, "Xaaliitaa quumii!" jedheen; kunis, "Intalo! Siinan jedha, ka'i!" jechuutti hiikama.
   Intalattiin si'uma sana kaatee asii fi achi adeemte; isheenis intala waggaa kudha lamaa turte. Yommus isaan guddaa gammadanii of wallaalan.
   Yesus immoo waan ta'e kana eenyu illee akka hin barre jabeessee isaan abboomee, "Wanta nyaatamu isheedhaaf kennaa!" jedhee isaanitti hime.
   
 
  Yesus iddoo sana dhiisee adeemee, gara mandara kutaa biyya itti dhalatee dhaqe; bartoonni isaas isa duukaa dhaqan.
  Guyyaa Sanbataattis mana sagadaatti barsiisuu jalqabe. Warra isa dhaga'an keessaas baay'een raajeffatanii, "Wanti kun hundinuu eessaa dhufeef? Ogummaa attamiitu isaaf kenname? Hojii aangoo attam attamiitus harka isaatiin hojjetaman?
  Kun muka soofticha ilma Maariyaam, obboleessa Yaaqoob, Yosees, Yihudaa fi Simoon mitii? Obboleettonni isaas as nu bira jiru mitii?" jedhanii isa maman.
  Yesus immoo, "Raajiin iddoo biraatti malee biyya isaatti, lammii isaa gidduutti, mana ofii isaattis ulfina hin argatu" isaaniin jedhe.
  Harka isaa dhukkubsatoota muraasa irra kaa'ee isaan fayyise malee, kana irra kan caalu hojii aangoo achitti hojjechuu hin dandeenye.
  Amanti-dhabina isaaniitti garuu baay'ee dinqifate. Kana booddee inni barsiisaa gandeen sana gidduu in deddeebi'e.
  
  Yommus Yesus warra kudha lamaan ofitti waamee, hafuurota hamoota irratti  aboo isaaniif kennee, lama lamaan isaan erge.
  Karaadhaaf immoo ulee malee, buddeena, korojoo, waan tokko illee akka hin fudhanne, horiis akka hin baanne isaan abboome.
  Kophee akka kaa'atan, qomee lama garuu wal irratti akka hin uffanne isaanitti hime.
   Akkanumas, "Iddoo tokkoo hamma adeemtanitti manuma itti galtan keessa turaa;
   Iddoo tokkotti yoo isin simuu dhaabaatan, yoo isin dhaga'uu didanis, akka dhugaa isaanitti ba'uuf yommuu achii adeemtan awwaara mandara sanaa miilla keessanittii dhadha'adhaa!" isaaniin jedhe.
   Akkasitti warri kudha lamaan ba'anii, namoonni yaada garaa isaanii akka geddaratan lallaban.
   Isaanis hafuurota hamoota baay'ee baasanii, warra dhukkubsachaa turanis baay'ee dhadhaa dibataa dibanii, isaan fayyisan.
  
   Maqaan Yesus bal'aatti beekamee waan tureef, Herodis mootichis waa'ee isaa dhaga'e. Kaan, "Yohannis cuuphaatu du'aa ka'e, kanaaf humni gurguddaan isaan hojjetamaa jiru" jedhan.
   Warri kaan, "Innoo Eliyaas" jedhan; kaan immoo "Raajiidhuma akka raajota warra durii tokko" jedhan.
   Herodis waa'ee isaa yommuu dhaga'e garuu, "Yohannis isa ani mataa isaa mursiisetu du'aa kaafame" jedhe.
   Herodis waa'ee Herodiyaas haadha manaa obboleessa isaa Filiphosiif jedhee, nama itti ergee Yohannisin qabsiisee hiisisee ture; Herodis ishee fudhee ture.
   Yohannis immoo Herodisiin, "Haadha manaa obboleessa kee duraa fudhachuun kee seera miti" jedhe.
   Herodiyaas haaloo ittiin qabattee, isa ajjeesuu in barbaaddi turte, garuu hin dandeenye.
   Yohannis nama qajeelaadhaa fi qulqulluu ta'uu isaa beekee, Herodis isa in sodaata waan tureef, isa in eegsisa ture. Yeroo dubbii isaa dhaga'e illee baay'ee walii wallaale; utuma ta'uu iyyuu gammachuudhaan isa dhaggeeffate.
   Guyyaa itti Herodis seenaa dhalachuu isaatiif jedhee gurguddoota bultii biyya isaatii fi angafoota warra loltuutiif, kutaa biyya Galiilaa keessaa warra beekamaniif nyaachisa godhe irratti, Herodiyaas fucha gaarii argatte.
   Intalli Herodiyaas ol galtee yommuu sirbite, Herodisii fi keessummoota isaa gammachiifte. Mootichi yommus intalattiidhaan, "Waanuma barbaadde na kadhadhu, anis siif nan kenna!" jedhe.
   Ammas, "Hamma walakkaa mootummaa kootiitti waanuma ati na kadhattu siifan kenna" jedhee kakateef.
   Kana irratti intalattiin gad baatee, "Maal kadhadhu?" jettee haadha ishee gaafatte; isheen immoo, "Mataa Yohannis cuuphaa" jettee deebifteef.
   Kanaaf intalattiin yommusuma gara mootichaatti ariifattee ol galtee, "Akka ati tokkichumaan mataa Yohannis cuuphaa gabateetti anaaf laattu nan barbaada" jetteen.
   Kana irratti mootichi gar-malee in gadde; garuu sababii kakaa isaatii fi keessummoota isaatiif jedhee, isa ishee abdachiise sana arraba isaa geddaruu hin barbaanne.
   Achumaan mootichi warra isa eegan keessaa loltuu tokko ergee, mataa Yohannis akka fiduuf abboome; loltuun sun immoo dhaqee mana hidhaa keessatti mataa Yohannis mormatti irraa kute.
   Mataa isaa sanas gabateetti fidee intalattiidhaaf kenne; intalattiin immoo haadha isheetiif laatte.
   Bartoonni Yohannis kana yommuu dhaga'an, dhaqanii reeffa isaa fuudhanii, awwaala keessa in kaa'an.
  
   Ergamoonni ergasii Yesus biratti walitti qabamanii, waan hojjetanii fi waan barsiisan hundumaa isatti himan.
   Inni immoo, "Isin duwwaan anaa wajjin gara iddoo qoofniitti ba'aa, takkas boqodhaa!" isaaniin jedhe. Namoonni baay'een in dhufu in adeemus; kanaaf nyaataaf illee yeroo hin qaban turan.
   Yommus isaan kophaa isaanii bidiruudhaan gara iddoo qoofnii tokkoo dhaqan.
   Namoonni utuu isaan adeemanii waan arganiif baay'een kana hubatan; warri mandaroota hundumaa keessaa dhufan, miillaan fiiganii, karaa lafaa naanna'anii, isaan duras iddoo sana in ga'an.
   Yesus qarqara bishaaniitti yommuu bidiruu keessaa ba'utti, tuuta gobbuu arge. Isaan akka hoolota tiksee hin qabnee waan turaniif immoo isaaniif in oo'e, waan baay'ees isaan barsiisuutti ka'e.
   Yeroo galgalaa'aa adeemetti immoo bartoonni isaa gara isaa dhufanii, "Kun lafa onaa dha, yerichi immoo sokkeera;
   gara manneenii fi gandeen nutti aanan kanaa dhaqanii waan nyaatan akka bitataniif jara kana gad dhiisii" jedhan.
   Inni garuu deebisee, 'Isin ofii keessanii waan isaan nyaatan kennaaf!" jedhe. Isaan immoo, "Dhaqnee meetii dhibba lamaan buddeena binnee haa nyaataniif isaaniif kenninuu ree?" jedhaniin.
   Kana irratti inni, "Buddeena meeqa qabdu? Dhaqaatii ilaalaa!" isaaniin jedhe. Isaan immoo meeqa akka ta'e erga baranii, "Buddeena shanii fi qurxummii lama" jedhaniin.
   Yommus inni immoo, hundinuu kutata kutataan marga lalisaa sana irra akka taa'aniif abboome.
   lsaanis dhibba dhibbaan, shantama shantamaanis kutataan taa'an.
   Buddeenan shananii fi qurxummii lamaan fuudhee gara waaqaatti ol ilaalee, eebbisees. Buddeenan sana cabsee namootaaf akka dhi'eessaniif bartoota isaatti kekkenne; qurxummii lamaanis hunduma isaaniitiif hirsiise.
   Isaan hundumtinuu nyaatanii in quufan.
   Bartoonni isaa hurraa buddeennii fi qurxummii gundoo kudha lama guutuu fuudhan.
   Warri buddeena sana nyaatan immoo dhiironni duwwaan iyyuu kuma shan turan.
  
   Achumaanis Yesus hamma ofii isaatii tuuta sana gad dhiisutti, bidiruu yaabbatanii isa dura gama Betsayidaatti akka ce'an bartoota isaa giddisiise.
   Tuuta sanatti erga nagaa dhaamee immoo kadhachuudhaaf gara gaaraatti ol ba'e.
   Yommuu galgalaa'e bidiruttiin ciisa bishaanichaa walakkaa jirti; Yesus garuu kophaa isaa bakkee ture.
   Bartoonni isaa bidiruudhaan utuu adeemanii qilleensi gara isaaniitti qilleensa'uu irraa kan ka'e, rakkachaa akka turan arge. Gara iyya indaanqoo isa lammaffaatti bishaan gubbaa adeemaa gara isaanii dhufe; isaan bukkee darbuus in barbaade.
   Bishaan gubbaa utuu adeemuu yommuu arganis ekeraa dha se'anii iyyan.
   Hundumti isaanii isa arganii sodaatan. Inni garuu achumaan isaanitti dubbatee, "Jabaadhaa, innoo anaa, hin sodaatinaa!" jedhe.
   Isaanii wajjinis bidiricha yaabbate; qilleensichis dhaabannaan waanuma jedhan wallaalan.
   Sammuun isaanii amma iyyuu duudee waan tureef, isaan dinqii inni buddeenan sanaan hojjeteen iyyuu hubachuu hin dandeenye.
  
   Yommuu ce'anis bakkee Genesaarexitti lafatti ba'anii, qarqara bishaanichaattis bidiruu isaanii hidhatan.
   Akkuma isaan bidiruu keessaa ba'aniin, namoonni, Yesus akka ta'e baran.
   Naanna'aa sanaa immoo asii fi achi fiiganii, iddoo inni ga'e jechuu dhaga'an hundumaatti, namoota dhukkubsatan sireedhaan fiduutti ka'an.
   Gandeen, mandaroota yookiis manneen inni dhaqe hundumaattis, dhukkubsatoota lafa gabaa ciibsanii akka isaan shaashara wayyaa isaatii illee tuqaniif isa in kadhatu turan; hammi shaashara wayyaa isaa tuqan hundinuu in fayyan.

   
 
  Fariisonni yommus barsiisota seeraa Yerusaalemii dhufan tokkoo wajjin Yesus biratti walitti qabaman.
  Isaan kunis bartoota Yesus keessaa jarri tokko harka xuriitiin, innis akka seera isaaniitti harka dhiqachuudhaan utuu of hin qulleessin, akka buddeena nyaatan argan.
  Yihudoota kan ta'an hundinuu, caalaadhumatti immoo warri Fariisotaa, barsiisa seera muka abbaa isaanii waan ulfeessaniif, harka isaanii bishaan kaballaa tokkoon utuu hin lolla'atin hin nyaatan.
  Yommuu gabaadhaa galan utuu of hin qulleessin, akkasuma immoo wanta gabaadhaa dhufu utuu bishaan itti hin facaasin hin nyaatan. Isaan kana malees seerri muka abbaa isaanii kan isaan ulfeessan baay'eetu jira; qodaa itti dhugan, qodaa bishaanii, qodaa sibiila diimaa irraa hojjetaman, [sirees] in dhiqu turan.
  Kana irratti Fariisonnii fi barsiisonni seeraa, "Bartoonni kee akka seera muka abbaa keenyaatti jiraachuu dhiisanii harka xuriitiin maaliif buddeena nyaatu?" jedhanii Yesusin gaafatan.
  Kanaaf Yesus deebisee, "Isaayaas raajichi waa'ee keessan, waa'ee warra of hin arginee kanaa ba'eessa dubbate; 'Sabni kun afaan isaatiin ulfina anaaf kenna, garaan isaa garuu baay'eea nattii fagoo dha.
  Ana waaqessuun isaanii akkasumaan, abboommii namaa akka seera Waaqayyootti barsiisu kan jedhu caafamee jira.
  Isin abboommii Waaqayyoo dhiiftanii, seera muka abbootaatti qabamtan" isaaniin jedhe.
  Yesus itti fufee, "Seera muka abbaa keessanii jabeessuudhaaf jettanii abboommii Waaqayyoo diiguudhaaf mala ba'eessa argattan.
   Museenoo, 'Abbaa keetii fi haadha keetiif ulfina kenni!' iddoo biraatti immoo, 'Abbaa isaatii fi haadha isaa irratti hamaa kan dubbatu haa du'u!' jedheera.
   Isin immoo namni abbaa isaa fi haadha isaa gargaaruuf ture tokko isaaniin, wanti na biraa isiniif kenname, waa'ee isiniif baasuuf ture, amma 'Qurbaana ta'eera', kana jechuunis 'Waaqayyoof kennamera' yoo jedhe 'Ba'eessa godhe' jettu.
   Akkasitti inni deebi'ee abbaa isaatii fi haadha isaatiif waanuma tokko iyyuu akka hin goone karaa laattuuf.
   Kana kan fakkaatan waan baay'ee gochuudhaan, seera muka abbaa keessanii isa walitti dabarsitaniin dubbii Waaqayyoo busheessitu" isaaniin jedhe.
  
   Yesus ammoo namoota ofitti waamee, "Isin hundumti keessan dubbii koo dhaga'aa, hubadhaas!
   Alaa kan namatti galu tokko illee danda'ee xuraa'aa nama hin godhu, wanti yaada garaa namaa keessaa ba'u garuu xuraa'aa nama godha.
[   Gurra ittiin dhaga'u namni qabu haa dhaga'u!]" isaaniin jedhe.
   Yesus namoota dhiisee yommuu manatti gale, bartoonni isaa waa'ee fakkeenya sanaa isa gaafatan.
   Inni yommus, "Isin immoo akkuma warra kaanii hin hubatin jirtuu? Alaa kan namatti galu hundinuu xuraa'aa nama gochuu akka hin dandeenye hin qalbifattanii ree?
   Inni yaada garaa namaatti hin galu; mar'umaanitti galee bakkeetti akka ba'u hin beektanii ree?" isaaniin jedhe. Kanaan nyaanni hundinuu qullaa'aa akka ta'e ibse.
   Yesus itti fufee, "Isa yaada garaa namaa keessaa ba'utu nama xureessa.
   Yaadni hamaan hundinuu keessa yaada garaa namootaatii in ba'a; isaan immoo, halalummaa, hanna, nama ajjeechaa,
   ejjummaa, sassata, hammina, haxxummaa, gad dhiisa, weennoo, nama salphisuu, of-tuulummaa, dagattummaa.
   Wanti hamaan kun hundinuu keessa yaada garaa namaatii ba'anii xuraa'aa nama in godhu" jedhe.
  
   Yesus achii adeemee naannoo mandara Xiiroos dhaqee, mana tokkotti in lixe. Yommus namni tokko iyyuu achi jiraachuu isaa akka hin barre barbaadee ture; haa ta'u iyyuu malee, dhokachuun isaaf hin danda'amne.
   Si'uma sana iyyuu dubartiin, intalli ishee hafuura hamaadhaan qabamte tokko, waa'ee isaa dhagessee, dhuftee miilla isaatti kufte.
   Dubartittiin nama kutaa biyya Finiiqee Sooriyaatti, afaan Giriikii dubbattis turte; isheen hafuuricha hamaa intala ishee keessaa haa baasuuf Yesusin in kadhatte.
   Yommus inni "Dura ijoollonni nyaatanii haa quufan, buddeena ijoollotaa fuudhanii sarootaaf darbachuun ba'eessa miti" isheedhaan jedhe.
   Isheen garuu deebiftee, "Yaa gooftaa, saroonni iyyuu hurraa maaddii ijoollotaa irraa harca'e in nyaatu" jetteen.
   Yesus immoo, "Sababii akkas jettee dubbatteef nagaatti dhaqi, hafuurichi hamaan intala kee keessaa ba'eera" isheedhaan jedhe.
   Kana irratti isheen gara manaatti galtee, mucaa ishee hafuurri hamaan keessaa ba'ee, siree irra ciiftee argatte.
  
   Kana booddee Yesus kutaa biyya Xiiroosii ka'ee, karaa Sidoon kutaa mandaroota kurnanii keessa ba'ee, ciisa bishaan Galiilaa dhaqe.
   Jarreen tokko yommus nama gurri isaa duude, arrabni isaas dide tokko gara Yesus fidanii, akka inni harka isaa irra kaa 'uuf kadhatan.
   Inni namicha sana tuuta keessaa kophaatti baafatee, quba isaas gurra isaa keessa kaa'ee, tufee arraba namichaa in tuqe.
   Gara waaqaatti ol ilaalee, garaa isaatti gaddeefii, "Efaataa" ittiin jedhe; innis "Banami!" jechuu dha.
   Si'uma sanatti gurri isaa banamee arrabni isaas hiikamee, qajeeltoottis dubbachuutti ka'e.
   Yesus immoo kana nama tokkotti illee akka hin himne isaan abboome; isaan garuu utuma inni isaan abboomuu, itti caalchisanii labsan.
   Isaan yommus hamma malee raajeffatanii, "Inni waan hundumaa ba'eessa godhe; warri duudan akka dhaga'an, warri arrabni isaanii dides akka dubbatan in godha" jedhan.

   
 
  Gidduu sanas tuuti sonaan baay'een deebi'anii walitti qabaman. Isaan waan nyaatan dhabnaan, Yesus bartoota isaa waamee isaanitti dubbatee;
  "Namoonni kun guyyaa sadan kana anaa wajjin turan, nyaatas waan isaan hin qabneef hunduma isaaniif nan oo'a.
  Akkuma beela'anitti gara mana isaaniitti yoon isaan erge, karaatti in kukkufu; isaan keessaa lafa fagootii kan dhufan jiru" jedhe.
  Bartoonni isaa immoo deebisanii, "Attamitti namni tokko as lafa onaa kanatti, namoota kana hundumaa buddeena nyaachisuu danda'a?" jedhaniin.
  Kana irratti inni, "Buddeena meeqa qabdu?" jedhee isaan gaafannaan, isaan immoo, "Buddeena torba" jedhaniin.
  Yommus lafuma sana akka taa'aniif namoota abboome. Buddeenan torban sana fuudhee Waaqayyoof galata galchee, cabsees namootaaf akka dhi'eessaniif bartoota isaatti kekkenne; isaan immoo tuuta sanaaf dhi'eessan.
  Qurxummii xixinnoo muraasas qabu turan; Yesus isas eebbisee namootaaf dhi'eessise.
  Namoonni sun nyaatanii in quufan; hurraa isaan irraa hafes gundoo gurguddaa torba guutuu walitti qaban.
  Kana booddee inni namoota sana gad dhiise; namoonni sun immoo akka kuma afurii turan.
   Achumaanis bartoota isaatii wajjin bidiruu yaabbatee, gara kutaa biyya Daalmaanutaa dhaqe.
  
   Yommus warri Fariisotaa dhufanii Yesusin morkachuutti ka'an; isa qoruudhaafis milikkita waaqa irraa akka isaan argisiisuuf isa gaafatan.
   Inni garuu garaa isaatti gaddee hafuura dheeraa baafatee, "Dhaloonni si'anaa maaliif milikkita gaafata? Ani dhuguman isiniin jedha, milikkinni dhaloota si'anaaf matumaa hin kennamu" jedhe.
   Isaan dhiisees ammoo bidiruu yaabbatee gara gamaatti sokke.
  
   Bartoonni yommuu adeeman buddeena tokkicha bidiruu keessaa of biraa qabu turan malee, buddeena biraa fudhachuu hin yaadanne.
   Yesus isaan akeekkachiisee, "Ilaalladhaa! Raacitii warra Fariisotaa fi raacitii Herodis irraa of eeggadhaa!" jedhe.
   Isaan immoo dudubbatanii, "Isa nuyi buddeena hin qabneef akkas jedha" waliin jedhan.
   Inni kana baree, "Maaliif waa'ee buddeena dhabuu keessaniitti hiiktanii dudubbattu? Isin amma iyyuu yaadatti hin fudhattanii yookiis hin hubattanii ree? Sammuu keessantu duudee?
   Ija utuu qabdanii hin argitanii ree? Gurras utuu qabdanii hin dhageessanii ree? Hin yaadattanisii ree?
   Yeroo ani buddeenan shanan namoota kuma shaniif cabse, hurraa isaa gundoo meeqa guutuu fuutan?" isaaniin jedhe; isaan immoo, "Kudha lama" jedhaniin.
   Itti fufee, "Yeroo ani buddeenan torban namoota kuma afuriif cabse immoo hurraa isaa gundoo gurguddaa meeqa guuttanii fuutan?" jedheen; yommus isaan, "Torba" ittiin jedhan.
   Yoos, "Isin amma iyyuu hin hubattanii?" isaaniin jedhe.
  
   Kana booddee Betsayidaa dhufan. Achittis jarreen tokko namicha jaamaa tokko gara Yesus fidanii, akka inni harkaan isa qaqqabuufis kadhatan.
   Kana irratti inni namicha jaamaa sana harka qabee ganda keessaa diidatti baasee, ija namichaatti tuttufee, harka isaas irra kaa'ee, "Waa arguu in dandeessaa?" jedhee, gaafate.
   Namichi immoo ilaalee, "Namoota arguu nan danda'a, akka adeemanis nan arga, garuu mukkeetii anatti fakkaatu" jedhe.
   Inni ammas harka isaa ija namichaa irra kaa'e, yommus iji namichaa fayyee, hubatee ilaalee waan hundumaas ba'eessa godhee arge.
   Kana booddee Yesus, "Gandichatti hin deebi'in iyyuu" jedhee namicha gara mana isaatti erge.
  
   Kana booddee Yesus bartoota isaa wajjin ba'ee, gara gandeen naanna'aa mandara Qiisaariyaa Filiphos dhaqe. Karaattis, "Namoonni eenyu anaan jedhu?" jedhee bartoota isaa gaafate.
   Isaan yommus, "Yohannis cuuphaa siin jedhu, kaan immoo Eliyaas raajicha siin jedhu, kaanis raajota keessaa tokko siin jedhu" jedhaniii deebisaniif.
   Inni immoo, "Isinoo, eenyu anaan jettu?" jedhee isaan gaafate. Phexros deebisee, "Ati Masiihicha" jedheen.
   Yeroo sanatti inni waa'ee isaa nama tokkotti illee akka hin himne cimsee isaan gorse.
  
   Yesusis, "Ilmi namaa maanguddootaa fi luboota warra angafootaatiin, barsiisota seeraatiin guddaa dhiphachuunii fi raawwatee tuffatamuun, du'atti kennamuun in ta'a; guyyaa sadii booddee garuu du'a keessaa in ka'a; jedhee isaan barsiisuutti ka'e.
   Inni dubbii kana mul'inatti dubbate; Phexros immoo gara bukkeetti isa qabee, cimsee isa gorsuutti ka'e.
   Inni garuu garagalee bartoota isaas ilaalee, Phexrosin ifatee, "Na duraa turi Seexana nana! Ati kan namootaa malee kan Waaqayyoo hin yaaddu" jedheen.
   Inni tuuta jaraa bartoota isaatii wajjin ofitti waamee, "Namni tokko illee ana duukaa bu'uu yoo barbaade, waa'ee ofii isaa dhiisee, fannoo isaa [isa anaaf jedhee baatu] of irra kaa'atee, ana duukaas haa bu'u!
   Namni jireenya isaa oolfachuu yoo barbaade, jireenyi isaa duraa in fudhatama; namni anaa fi wangeelaaf jedhee jireenya isaa kennu immoo isa in oolfata.
   Namni biyya lafaa guutummaatti buufatee, lubbuu isaa garuu yoo dhabe, bu'aan isaa maali ree?
   Namni gatii lubbuu isaa maal kennuu danda'a ree?
   Nama dhaloota garagaggalaadhaa fi cubbamaa kana keessatti anatti, dubbii koottis yeella'utti, ilmi namaa ulfina abbaa isaatiin qulqulloota ergamootaa wajjin yommuu dhufu isatti in yeella'a" jedhe.
   
 
  Kana booddee Yesus, "Dhuguma, dhuguman isinitti hima, namoota as dhaabatanii jiran keessaa, kaan utuu hin du'in, mootummaan Waaqayyoo humnaan dhufee arguuf jiru" jedhe.
  
  Guyyaa ja'a booddees, Yesus Phexrosii fi Yaaqoobin Yohannisinis fudhatee, ol gara gaara dheeraa tokkootti kophaatti isaan baase; inni bifa ulfina isaatiin isaanitti mul'ate.
  Uffanni isaas miiccituun lafa irraa akkas calaqsiisuu akka hin dandeenyetti adii calaqqisaa ta'e.
  Eliyaasii fi Museen achitti isaanitti mul'atanii, Yesusii wajjin dubbachaa turan.
  Phexros gidduutti, "Yaa barsiisaa! Asitti argamuun keenya attam gaarii dha! Kottaa asitti godoo sadii, tokko siif, tokko Museedhaaf, tokkos Eliyaasiif in ijaarraa" jedhee Yesusitti dubbate.
  Bartoonni sun baay'ee sodaatanii waan turaniif, inni maal akka dubbatu hin beeku ture.
  Yommus duumessi dhufee hunduma isaaniitti uffise; sagaleenis duumessicha keessaa dubbatee, "Kun ilma koo isa ani jaalladhu, isa dhaga'aa!" jedhe.
  Bartoonni battaluma sana naannoo isaanii yommuu ilaalan Yesusin duwwaa of biratti argan malee, deebi'anii nama tokko iyyuu achitti hin argine.
  Isaan gaaricha irraa utuu gad bu'uutti jiranii Yesus, "Ani ilmi namaa du'ee warra du'an keessaa utuun hin ka'in, waan argitan nama tokkotti iyyuu hin himinaa!" jedhee bartoota isaa abboome.
   Isaan immoo dubbii isaa fudhatanii, "Warra du'an keessaa ka'uun maal inni?" jedhanii wal gaggaafatan.
   Achumaanis, "Maaliif barsiisonni seeraa, 'Eliyaas dura dhufuutu ta'a' jedhu?" jedhanii Yesusin gaafatan.
   Yesus deebisee, "Waan hundumaa iddootti deebisuudhaaf Eliyaas duraan dursee in dhufa illeetii, haa ta'u iyyuu malee, ilmi namaa baay'ee dhiphachuuf jira, tuffatamuufis jira, jedhamee waa'ee kootiif attamitti caafame ree?
   Ani garuu isinittan hima, Eliyaas dhufeera; akkuma waa'ee isaatiif caafamee jiruttis, jarreen tokko waanuma jaallatan isa irratti raawwatan" isaaniin jedhe.
  
   Isaan gara bartoota warra kaanii yommuu dhufa namoonni baay'een isaanittti naanna'anii, barsiisonni seeraa tokkos isaanitti utuu falmanii argan.
   Namoonni hundinuu akkuma Yesusin arganiin raajeffatanii, gara isaatti fiiganii nagaa gaafatan.
   Inni immoo, "Maal isaanitti falmitu?" jedhee isaan gaafate.
   Yommus tuuta sana keessaa namni tokko deebiseefii" Barsiisa! Ilma koo isa hafuura didaadhaan qabame gara keetti fideera.
   Hafuurichis iddoodhuma isa qabutti lafaan isa dha'a; gurbichi immoo hoomacha afaaniin in yaasa, ilkaan in qara, dhagni isaas qaratti in goga. Ani illee akka isaan hafuuricha baasaniif bartoota kee gaafadheera isaan garuu isa baasuu hin dandeenye" jedhe.
   Yesus deebisee, "Isin yaa dhaloota hin amannee nana, hamma yoomiittan isin bira jiraadha? Hamma yoomiittis ba'aa anatti taatu? Gara kootti isa fidaa!" isaaniin jedhe.
   Yommus isaan gurbicha gara Yesusitti fidan. Hafuurichi immoo Yesusin yommuu arge, gurbicha wixxifachiisee lafaan dha'ee, gangalachiisees hoomacha afaaniin baase.
   Yesus, "Kun isa qabuun isaa erga yoomiitii?" jedhee abbaa gurbichaa gaafate. Inni immoo deebisee, "Mucummaa isaatii jalqabe.
   Yeroo baay'ees isa balleessuudhaaf jedhee ibidda keessa, bishaan keessas buuseera; garuu waan tokko gochuu yoo dandeesse, nuuf oo'ii nu gargaari!" jedhe.
   Yommus, Yesus, "Yoo dandeesse jettee? Nama amanuuf wanti hundinuu in danda'ama" jedheen.
   Achumaan abbaan mucichaa sagalee isaa ol fudhatee, "Nan amana, amanti-dhabina kootti na gargaari!" jedheen.
   Yesus immoo namoonni akka itti dacha'an argee, hafuuricha hamaa  sana ifatee, "Ati hafuura didaadhaa fi duudaa nana! Sin abbooma" isa keessaa ba'i deebites itti hin galin!" ittiin jedhe.
   Hafuurichi mucicha iyyisiisee baay'ees erga wixxifachiisee booddee keessaa in ba'e; yommus gurbichi akka waan du'ee taanaan, namoonni baay'een "Du'eera" jedhan.
   Yesus garuu harka gurbichaa qabee lafaa ol isa kaase, innis in ka'e.
   Yesus erga manatti ol galee booddee, bartoonni isaa kophaatti, "Nuyi maaliif hafuuricha hamaa sana baasuu hin dandeenye?" jedhanii isa gaafatan.
   Inni immoo deebisee, "Inni akkasii kun kadhataan,[soomuudhaanis] malee, waan biraatiin baafamuu hin danda'u" isaaniin jedhe.
  
   Ergasii isaan achii adeemanii kutaa biyya Galiilaa keessa darban; Yesus immoo namni tokko illee kana akka beeku hin barbaadne.
   Inni, "Ilmi namaa harka namootaatti dabarfamee in kennama, isaan isa in ajjeesu; inni garuu ajjeefamee guyyaa sadii booddee in ka'a" jedhee bartoota isaa barsiisaa ture.
   Bartoonni garuu dubbii isaa hin hubanne, isa gaafachuus in sodaatan.
  
   Kana booddee isaan Qifimaahoom in dhaqan. Erga mana ga'ee immoo Yesus, "Karaa irratti maal walii wajjin dudubbachaa turtan?" jedhee isaan gaafate.
   Isaan garuu, eenyutu caalinna laata, jedhanii karaa irratti walii wajjin dudubbachaa waan turaniif, calluma jedhan.
   Inni erga taa'ee, warra kudha lamaan ofitti waamee, "Namni dura ta'uu barbaadu nama hundumaa booddee ta'uutu irra jira, nama hundumaafis hojjechuutu irra jira" jedhe.
   Yeroo sanatti inni mucaa tokko ofitti waamee, isaan dura dhaabachiisee ofitti qabee ammatees; bartoota isaatiin immoo,
   "Mucaa akkasii tokko maqaa kootiin kan simu ana sima, kan na simu immoo isa na erge in sima malee, ana simuu isaa miti" jedhe.
  
   Yohannis yommus Yesusiin,"Yaa barsiisaa, namni tokko utuu inni maqaa keetiin hafuura hamaa baasuu arginee, waan inni nu duukaa hin bu'iniif isa dhowwine" jedhe.
   Yesus garuu, “Isa hin dhowwinaa, namni maqaa kootiin hojii aangoo hojjetee, dafee immoo waa'ee koo hamaa dubbachuu danda'u in jiru'o.
   Namni nuun hin mormine gara keenya in ta'a.
   Ani dhuguman isinitti hima, isin kan Kristos waan taataniif namni bishaan dhugaatii willee tokko isinii kenne gatii isaa hin dhabu" jedhe.
  
   Yesus itti fufee, "Eenyu illee warra xixinnaa anatti amanan kana keessaa tokko gufachiisuu irra, dhagaan daakuu guddaan morma isaatti hidhamee galaana keessatti utuu darbatamee isaa wayya ture.
   Harki kee yoo sigufachiise of irraa mur; harka lachuu qabaattee gara qilillee ibidda hin dhaamnee dhaquu kee mannaa, harkuma tokko qabaattee jireenyatti galuu siif wayya.
   [Qilillee sana keessaa raammoon nama nyaatu hin du'u, ibiddi isaas hin dhaamu.]
   Miilli kee yoo sigufachiise of irraa muri; miilla lachuu qabaattee qililleetti darbatamuu kee mannaa, miilla tokko qabaattee jireenyatti galuu siif wayya;
   [Qilillee sana keessaa raammoon nama nyaatu hin du'u, ibiddi isaas hin dhaamu.]
   Iji kee yoo si gufachiise of keessaa baasi; ija lachuu qabaattee qililleetti darbatamuu kee mannaa, ija tokko qabaattee mootummaa Waaqayyootti galuu siif wayya.
   Qilillee sana keessaa raammoon nama nyaatu hin du'u, ibiddi isaas hin dhaamu.
   "Hundumtinuu ibiddaan in miyaa'a [qalmis soogiddaan miyeeffama].
   Soogiddi waan ba'eessa, soogiddi garuu miyaa yoo of keessaa dhabe, maaliin deebiftanii isa miyeessitu ree? Soogidda of keessaa qabaadhaa, walii keessaniifis nagaa qabaadhaa!" jedhe.
   
 
  Yesus iddoo sanaa ka'ee gara kutaa biyya Yihudaa fi gama Yordaanos dhaqe. Namoonni ammoo gara isaatti dachaanaan, akkuma amala isaatii inni isaan barsiise.
  Yommus warri Fariisotaa dhufanii isa qoruudhaaf, "Namni tokko haadha manaa isaa baasuun seeraa?" jedhanii gaafatan.
  Inni immoo deebisee, "Museen maal isin abboome?" isaaniin jedhe.
  Yommus isaan, "Museenoo Caaffata ittiin ishee hiiku kenneefii yoo hiike in ta'a' jedheera" jedhan.
  Yesus garuu, "Sababii  a-jabina keessaniif inni abboommii kana isiniif caafe.
  Jalqaba uumamaatti garuu, 'Waaqayyo dhiira, dubartiis in uume;
  'Sababii kanaaf dhiirri abbaa isaa fi haadha isaa in dhiisa [haadha manaa isaattis in maxxana]
  isaan lachanuus foon tokko in ta'u. Egaa isaan lama miti, foon tokko malee.
  Kanaafis waan Waaqayyo walitti qabsiise, namni gargar hin baasin!" isaaniin jedhe.
   Mana keessatti immoo bartoonni waa'ee dubbii kanaa isa gaafatan.
   Inni immoo, "Eenyu illee haadha manaa isaa baasee kan biraa yoo fuudhe, ejjee, isheetti yakkeera;
   isheenis abbaa manaa ishee hiiktee kan biraatti yoo heerumte, in ejjiti" isaaniin jedhe.
  
   Yesus harka isaa akka isaan irra kaa'uuf namoonni tokko mucoolii gara isaatti in fidan; bartoonni immoo ifatanii isaan dhowwan.
   Yesus garuu yommuu kana arge aaree, bartoota isaatiin, "Lakkisaa mucooliin gara koo haa dhufan, hin dhowwinaa! Mootummaan Waaqayyoo warra akkasiitiif ta'a.
   Ani dhuguman isinitti hima, eenyu illee mootummaa Waaqayyoo akka mucaan simatutti kan hin simanne, itti hin galu" jedhe.
   Mucooliis ammatee harka isaas mataa isaanii irra kaa'ee isaan eebbises.
  
   Yesus adeemuudhaaf karaa irra yommuu bu'utti, namichi tokko itti fiigee, fuula isaa durattis jilbeenfatee, "Yaa barsiisaa gaarii! Jireenya barabaraatti galuudhaaf maal gochuutu anaaf ta'a?" jedhee gaafate.
   Yesus immoo, "Maaliif gaarii naan jetta? Waaqayyo isa tokkicha duwwaa malee, namni gaariin tokko illee hin jiru.
   Abboommiin, 'Hin ajjeesin, hin ejjin, hin hatin, sobaan nama irratti dhugaa hin ba'in, gowwoomsaadhaan hin fudhatin, abbaa kee fi haadha keef ulfina kenni! akka jedhu in beekta" jedheen.
   Namichi immoo deebisee, "Barsiisa! Kana hundumaa ijoollummaa kootii jalqabee raawwadheera" jedheen.
   Yesus ilaalee isa jaallatee, "Waan tokkotu si duraa hir'ata. Dhaqii, waan qabdu gurgurii, warra deegaadhaafis kenni, waaqa irratti badhaadhummaa in qabaatta; isa booddee immoo kottuu ana duukaa bu'i!" jedheen.
   Namichi kana yommuu dhaga'e qabeenya guddaa qaba waan tureef, bifni isaa geddaramee, gaddees achii adeeme.
   Yesus yommus naannoo isaa ilaalee bartoota isaatiin, "Warra qabeeyyiidhaaf mootummaa Waaqayyootti galuun attam rakkisaa dha!" jedhe.
   Bartoonni isaa dubbii isaatti na'anii dinqifatan. Yesus garuu ammas, "Ijoollee! [Warri qabeenya isaanii amanatan] mootummaa Waaqayyootti galuun attam dhiphuu dha!
   Sooressi tokko mootummaa Waaqayyootti galuu irra, gaalli qaawwa lilmoo keessa ba'uutu salphata" jedhe.
   Kana irratti isaan gar-malee na'anii dinqifatanii, "Egaa eenyutu fayyuu danda'a ree?" jedhaniin.
   Yesus immoo gara isaanii ilaalee, "Namootaaf hin danda'amu, Waaqayyoof garuu akkas miti; Waaqayyoof wanti hundinuu in danda'ama" jedhe.
   Phexros kana irratti, "Kunoo, nuyi hundumaa dhiifnee si duukaa buuneerra" jedheen.
   Yesus immoo deebisee, "Dhuguman isinitti hima, eenyu illee mana yookiis obboloota yookiis obboleettota yookiis haadha, yookiis abbaa yookiis ijoollee yookiis araddaa anaa fi wangeelaaf jedhee kan dhiise,
   bara jireenya isaatti ari'atamuudhaan yoo ta'e iyyuu manneen, obboloota, obboleettota, haadhota, ijoollota, araddaas dachaa dhibba in argata, bara dhufuttis jireenya bara baraatti in gala.
   Garuu baay'een warra dura jiran keessaa warra hundumaa booddee kan ta'an jiru, warra hundumaa booddee jiran keessaas warra duraa kan ta'an jiru" jedhe.
  
   Isaan gara Yerusaalem dhaquudhaaf karaa irra yommuu bu'an, Yesus isaan dura in adeema ture. Bartoonni na'anii dinqifachaa, warri isaan duukaa bu'anis sodaachaa in adeemu toran. Inni immoo warra kudha lamaan ammas kophaatti fuudhee, waan isatti dhufuudhaaf jiru isaanitti himuutti ka'e;
   "Kunoo, gara Yerusaalemitti ol ba'uu keenya! Ilmi namaa luboota warra angafootaatti, barsiisota seeraattis dabarfamee in kennama; isaan immoo yakka du'aa itti muranii, saba Waaqayyoo warra hin ta'initti dabarsanii isa in kennu;
   jarri itti in ga'isu, itti in tufu, in reebu, in ajjeesus; inni immoo guyyaa sadii booddee du'aa in ka'a" jedhe.
  
   Yaaqoobii fi Yohannis, ilmaan Zabdewos gara Yesusitti dhi'aatanii, "Barsiisa! Waan nuyi si kadhannu akka nuuf gootu in barbaanna" jedhaniin.
   Inni immoo, "Maal akkan isiniif godhu barbaaddu?" isaaniin jedhe.
   Yommus isaan deebisanii, "Ulfina keetti abbaan tokko gara mirga kee inni kaan immoo gara bitaa kee akka teenyu nuuf kenni!" jedhaniin.
   Yesus garuu, "Waan kadhattan hin beektan! Xoofoo dhiphinaa ani keessaa dhuguuf jedhu keessaa dhuguu in dandeessuu? Cuuphaa ani ittiin cuuphamuuf jedhus cuuphamuu in dandeessuu?" isaaniin jedhe.
   isaan immoo, "In dandeenya" jedhaniin. Yesus garuu, "Xoofoo ani keessaa dhuguuf jedhu keessaa dhuguuf jirtu, cuuphaa ani ittiin cuuphamus cuuphamuuf jirtu.
   Mirga koo yookiis bitaa koo taa'uu garuu kennuun kan koo miti; taa'umsi sun warra kanaan dura qopheeffameefiif ta'a" isaaniin jedhe.
   Bartoonni warri kaan kurnan yommuu kana dhaga'an, Yaaqoobii fi Yohannisitti aaruutti ka'an.
   Yesus yommus gara isaatti isaan waamee, "Warri saba biyya lafa kanaa abboomuutti beekaman, gooftummaadhaan akka isaan seerratan isin iyyuu in beektu; gurguddoonni isaaniis aboo isaanii isaan irratti argisiisu.
   Isin gidduutti garuu akkas hin ta'u; eenyu illee isin keessatti guddaa ta'uu kan barbaadu, hojjetaa keessan ta'uutu isa irra jira.
   Eenyu illee isin keessaa dura ta'uu kan barbaadu, hundumaaf garbicha ta'uutu isa irra jira.
   Ilmi namaa hojjechiifachuudhaaf hin dhufne, namootaaf hojjechuu fi lubbuu isaa furii namoota baay'eetiif kennuuf dhufe malee" jedhe.
  
   Ergasii isaan Yerikoo dhufan, Yeroo Yesus bartoota isaatii fi tuuta sonaan baay'ee wajjin Yerikoodhaa ba'ee adeemuuf jedhetti, Barxiimewos ilmi Ximeewos, namichi jaamaan tokko, karaa bukkee taa'ee in kadhata ture.
   Yesus nama biyya Naazireet ta'uu isaa yommuu dhaga'e, iyyee, "Yesus! Ilma Daawit na maari!" jedhe.
   Namoonni baay'een calluma jechisiisuudhaaf isa ifatan; inni garuu ittuma caalchisee iyyee, "Ilma Daawit, na maari!" jedhe.
   Yesus yommus dhaabatee, "Waamaa!" jedhe. Isaan immoo namicha jaamaa sana waamanii, "Jabaadhu, ka'i! Si waama!" jedhaniin.
   Kanaaf inni wayyaa isaa of irraa darbatee, utaalee ka'ee, gara Yesus dhufe.
   Yesusis, "Maal akkan siif godhu barbaadda?" jedheen. Namichi inni jaamaan immoo deebisee, "Agartuu koo akka anaaf deebiftu, yaa barsiisaa!" jedheen.
   Yesus immoo, "Karaa kee dhaqi, amantiin kee si fayyiseera!" jedhe. Achumaanis agartuun isaa deebi'eefii, karaattis isa duukaa bu'e.
    
 
  Isaan Yerusaalemitti galuudhaaf Betfaageedhaa fi Bitaaniyaatti, gaara ejersaattis yommuu dhi'aatan, Yesus bartoota isaa keessaa lama ergee,
  "Ganda fuullee keessan jiru sana dhaqaa, achumaanis akkuma gandichatti galtaniin ilmoo harree [yaabbii] hidhamee jiru, homtinuu takkaa kan hin yaabin in argitu, hiikaatii fidaa.
  Namni, 'Maaliif kana gootu?' yoo isiniin jedhe, 'Gooftaatu dhimma isaa qaba, inni utuu hin turin iddoodhuma kanatti in deebisa ittiin jedhaa" isaaniin jedhe.
  Bartoonni yommus dhaqanii ilmoo harree [yaabbii] karratti hidhame, karaa irratti argatanii hiikan.
  Warra achi dhaabatan keessaa immoo jarri tokko, "Maal gootu ilmoo harree kana hiiktu?" isaaniin jedhan.
  Bartoonni immoo isa Yesus jedhe isaanitti himnaan, jarri isaan dhiisan.
  Ilmoo harree sanas Yesusiif fidanii, uffata isaanii irra buusan; innis irra taa'e.
  Namoonni baay'een uffata isaanii, warri biraa immoo damee baala-qabeessa bakkeedhaa kukkutanii karaa inni irra darbu irra afan.
  Warri dura adeemanii fi warri duukaa bu'an sagalee isaanii ol fudhatanii, "Hosaa'inaa! Inni maqaa Waaqayyo gooftaatiin dhufu galateeffamaa dha.
   Mootummaan Daawit abaabilii keenyaa inni dhufu galateeffamaa dha! Hosaa'inaa ol waaqa gubbaatti" jedhan.
   Yesus Yerusaalemitti mana qulqullummaatti galee waan hundumaa ilaale; galgalaa'uus jalqabnaan bartoota kudha lamaanii wajjin gara Bitaaniyaatti ba'e.
  
   Borumtaas isaan Bitaaniyaadhaa yommuu ba'an Yesus in beela'e.
   Muka harbuu baala qabu tokkos fagootti argee, ija irraa argadha laataa? jedhee dhaqe. Inni mukicha bira ga'ee baala malee waanuma tokko irraa dhabe; yeroon isaa yeroo harbuun ija itti godhatu hin turre.
   Yesus yommus mukichaan, "Homtinuu deebi'ee ija si irraa hin nyaatin bara baraan" jedhe; bartoonni isaas kana jechuu isaa dhaga'an.
  
   Isaan Yerusaalemin in ga'an; Yesus yommus mana qulqullummaatti galee warra mana qulqullummaa keessatti bitanii fi warra gurguran gad baasuutti ka'e, gabatoota warra horii callaa gegeddaraniitii fi taa'umsa warra gugee gurguranii gad gara galche.
   Homtinuu mi'a baatee mana qulqullummaa keessa ba'ee akka adeemuuf karaa hin laanneef.
   Yesus isaan barsiisee 'Manni koo saba hundumaatiif, mana kadhataa jedhamee in waamama kan jedhu hin caafamnee ree? Isin garuu holqa hattuu isa godhattan" isaaniin jedhe.
   Luboonni warri angafoonnii fi barsiisonni seeraas waa'ee dubbii kanaa dhaga'anii, karaa ittiin isa balleessan barbaadan; barsiifni isaa garaa namoota hundumaa rukutee waan tureef, isa in sodaatu turan.
   Yommuu galgalaa'es Yesusii fi bartoonni isaa mandaricha keessaa ba'an.
  
   Ganama obboroodhaan utuu darbanii harbuun sun hundeedhumaan akka gogee argan.
   Phexros yommus waan ta'e yaadatee, "Barsiisa! Ilaa harbuun ati abaarte gogeera" jedhe.
   Yesus immoo deebisee, "Waaqayyotti amantii qabaadhaa!
   Dhuguman isiniin jedha, namni garaa isaatti utuu hin mamin gaara kanaan, ol kaafami, galaanattis darbatami!' jedhe, waan inni jedhus akka ta'uuf yoo amane, in ta'aaf.
   Kanaaf isinittan hima! waan kadhattan waan gaafattanis hundumaa akka waan fudhataniitti lakkaa'aa amanaa, isiniif ta'uufis jira!
   Kadhachuuf yommuu dhaabattan, abbaan keessan inni waaqa irraa yakka keessan akka isiniif dhiisutti, namni tokko waa isinitti yakkee yaada keessan miidheera yoo ta'e dhiisaaf!
   Isin yoo dhiisuu dhaabaattan garuu abbaan keessan inni waaqa irraas yakka keessan isiniif hin dhiisu]" jedhe.
  
   Isaan ammas Yerusaalem dhaqan; Yesus mana qulqullummaa keessa utuu deddeebi'uu, luboonni warri angafoonnii fi barsiisonni seeraa maanguddoonnis gara isaa dhufan.
   Yesusiin, "Gooftummaa maaliitiin kana hundumaa goota? Yookiis kana hundumaa akka gootuuf eenyutu gooftummaa kana siif kenne?" jedhan.
   Yesus immoo deebisee, "Ani dubbii tokkon isin gaafadha, anaaf deebisaa! Anis gooftummaa maaliitiin kana hundumaa akkan godhu isinitti nan hima.
   Cuuphaan Yohannis cuuphe Waaqayyo biraa moo, nama biraa abboomame? Anaaf deebisaa!" isaaniin jedhe.
   Isaan yommus walitti dudubbatanii, "'Waaqayyo biraa' yoo jenne, 'Yoos immoo maaliif dubbii isaa hin amanin ree?' nuun jedha;
   egaa attamitti, 'Nama biraa abboomame' jenna ree?" jedhan. Namoonni hundinuu Yohannisin raajiitti waan fudhataniif tuuta jaraa in sodaatu turan.
   Kanaaf, "Nuyi hin beeknu" jedhanii Yesusiif, deebisan. Yesus immoo, "Egaa anis kana hundumaa gooftummaa maaliitiin akkan godhu isinitti hin himu" isaaniin jedhe.

    
 
  Yesus fakkeenyaan isaanitti dubbachuutti ka'e; "Namni tokko mukkeetii waynii baay'ee lafa isaa irra dhaabe. Naannoo isaatti dallaa dhagaa ijaaree, boolla isa keessatti ija isaa cuunfan qotee, siree irra taa'anii eegan ijaare. Namoota hojjetanii eeganii, isaa wajjin ija isaa irraa hirmaatanitti kennatee, biyya tokko dhaqe.
  Yeroon isaa yommuu ga'e, ija mukkeetii waynichaa irraa waa biraa argachuudhaaf hojjetaa isaa gara warra waynicha eeganiitti erge.
  Isaan garuu hojjeticha qabanii, reebanii harka isaa duwwaa isa gaddhiisan.
  Ammas hojjetaa kan biraa isaanitti erge; isaan immoo mataa isaa mammadeessanii, isa salphisan.
  Ammas kan biraa itti erge, isa immoo in ajjeesan. Akkanumas kan biraa baay'ee itti erginaan, kaan reebanii, kaan immoo ajjeesan.
  Amma illee nama tokko qaba ture, innis ilma isaa isa jaallatamaa dha. Dhuma irratti, 'Ilma koo safeeffachuuf jiru' jedhee, isa gara isaaniitti erge.
  Warri waynicha eegan sun garuu, 'Isa kana abbaa waynichaa kan dhaalu, kottaa isa in ajjeefnaa, dhaalli isaas nuuf in ta'a!' waliin jedhan.
  Akkasitti butanii, isa ajjeesanii, reeffa isaa dhaabaa waynichaa keessaa gad baasnii gatan.
  "Abbaan waynichaa maal godha laata ree? In dhufa, warra eegduu in balleessa, waynicha immoo kan biraatti in kennata.
   Isin caaffata qulqullaa'aa keessaa hin dubbifnee ree ? Dhagichi, mana ijaartuun tuffatan, inni dhagaa mataa golee qajeelchu ta'e;
   kun gocha gooftaa ti, ija keenyattis dinqii dha' kan jedhu caafameera" jedhe.
   Yommus fakkeenya kana waa'ee isaaniitiif akka dubbate waan baraniif, Yesusin qabuu yaalan; garuu tuuta sana sodaatanii, isa dhiisanii adeeman .
  
   Waan inni dubbatuun isa qabuudhaaf jedhanii warra Fariisotaa fi garee Herodis keessaa jara tokko Yesus itti ergan.
   Warri ergaman dhufanii, "Yaa barsiisaa! Ati dhuga-qabeessa akka taate nuyi in beekna, nama tokko illees hin sodaattu, karaa Waaqayyoo dhugaadhaan barsiifta malee, nama wal hin caalchiftu. Egaa mootii warra Roomaaf gibira baasuun seera moo seera miti? Gibira baafnuu fi moo dhiifnu?" jedhaniin.
   Inni garuu of arguu dhabina isaanii baree, "Maaliif na qortu? Horii ittiin bittanii gurgurtan tokko naa fidaa, nan ilaalaa!" ittiin jedhe.
   Isaan yommus tokko itti fidan; inni immoo, "Kun bifa eenyuu ti? Caaffata eenyuutis?" jennaan, isaan immoo, "Kan mootii Roomaa ti" ittiin jedhan.
   Kanaaf Yesus, "Yoos immoo mootichaaf, kan fudhachuun isaaf ta'u kennaa, Waaqayyoofis kan fudhachuun isaaf ta'u kennaa!" isaaniin jedhe; kana irratti isaan isa raajeffatan.
  
   Ergasii Saduqoonni warri du'aa ka'uun hin jiru jedhan gara Yesus dhufanii, gaaffii isa gaafatan.
   "Yaa barsiisaa! 'Namni tokko niitii fuudhee dhala utuu hin godhatin ishee irraa yoo du'e, obboleessi isaa niitii sana fuudhee sanyii obboleessa isaatiif haa dhaabu!' jedhee, Museen seera keessatti nuuf caafeera.
   Obboloota torbatu turan; inni angafni niitii fuudhe; yeroo du'e garuu dhala hin godhanne.
   Inni lammaffaani; ishee fuudhee, utuu dhala hin "'godhatin du'e; inni sadaffaanis akkasuma ishee fuudhee irraa du'e.
   Isaan torbanuus dhala hin godhanne; hundumaa booddee immoo dubartittiin in duute.
   Isaan torbanuu niitummaatti ishee fuudhaniiru'otii, guyyaa warri du'an ka'anitti isaan keessaa isa kamiif haadha manaa ta'uuf jirti ree?" jedhan.
   Yesus deebisee, "Akkas dubbachuu keessaniin irraa kaattaniittu; kunis caaffata qulqullaa'aa yookiis humna Waaqayyoo isa isin hin beekne kanaaf, mitii ree?
   Yeroo du'aa ka'anitti akka ergamoota Waaqayyoo warra waaqa keessaa in ta'u malee, hin fuudhan, hin heerumanis.
   Waa'ee warri du'an kaafamuu garuu macaafa Musee keessaa hin dubbifne moo ree? Inni waa'ee daggala boba'uu yommuu dubbate, Waaqayyo Museedhaan maal akka jedhe in hima,
	Ani Waaqayyo isa kan Abrahaam,
	Waaqayyo isa kan Yisihaq,
	Waaqayyo isa kan Yaaqoobis' jedhe.
   Inni Waaqayyo warra du'anii miti, Waaqayyo warra jiraatanii ti malee; kanaaf baay'ee irraa kaattaniittu" isaaniin jedhe.
  
   Barsiisota seeraa keessaa tokko yeroo isaan waliin morkatan dhaga'ee, Yesus deebii gaarii akka deebiseef yommuu arge gara isaatti dhi'aatee, "Abboommiin inni hundumaa irra caalu isa kam?" jedhee, gaaffii isa gaafate.
   Yesus deebisee, "Inni hundumaa irra caalu, 'Dhaga'i, yaa Israa'el! Gooftichi Waaqayyo keenya kophaa isaa gooftaa dha.
   Atis Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaan, humna kee guutuudhaanis jaallachuutu siif ta'a'!
   Inni lammaffaan immoo 'Nama, akka mataa keetiitti jaallachuutu siif ta'a'! isa jedhuu dha. Abboommiin isaan kana irra caalu kan biraa hin jiru" jedhe.
   Barsiisichi seeraa sun immoo, "Ba'eessa dubbatte yaa barsiisaa! 'Inni tokkicha, isa malee kan biraa hin jiru' isa jette dhugaa dubbatte.
   Isas garaa guutuudhaan, qalbii guutuudhaan, humna guutuudhaanis jaallachuun, nama akka mataa ofiitti jaallachuun, guutummaa qalma gubamuu fi aarsaa hundumaa irra guddaa in caala" jedheen.
   Ogummaadhaan akka inni deebiseef yommuu arges Yesus, "Ati mootummaa Waaqayyoottii fagoo miti" ittiin jedhe. Kana booddees namni tokko illee gaaffii isa gaafachuudhaaf ija hin jabaanne.
  
   Mana qulqullummaa keessattis utuu barsiisuu Yesus, "Attamitti barsiisonni seeraa 'Masiihiin ilma Daawit' jechuu danda'u?
   Daawit ofii isaatii immoo hafuura qulqulluudhaan geggeeffamee, Gooftichi gooftaa kootiin, diinota kee miillan kee jala hamma ani siif kaa'utti gara mirga koo taa'i! jedheera' jedhe.
   Egaa Daawit ofii isaatii 'Gooftaa koo' jedhee erga isa waamee, attamitti immoo ilma isaa ta'a ree?'" jedhe. Yommus tuuti sonaan baay'een gammachuudhaan isa in dhaggeeffatu turan.
  
   Barsiisa isaa keessatti immoo Yesus, "Barsiisota seeraa warra wayyaa dhedheeraa uffatanii lafaan haraa naanna'an, gabaa keessattis namoonni gugguufanii akka nagaa isaan gaafatan jaallatan,
   akkasumas mana sagadaa keessaa taa'umsa olaanu, lafa cidhaattis iddoo ulfinaa warra fo'atan irraa of eeggadhaa!
   Isaan kun warra fucha eeggatanii bultoo haadha hiyyeessaa duraa fixanii, fakkeessaadhaaf immoo kadhata isaanii dheeressanii dha. Egaa isaan kanatti yakka caalaatu itti murama" jedhe.
  
   Al tokko Yesus fuullee qodaa buusii taa'ee, yeroo namoonni horii qodaa buusii sana keessa buusan in ilaala ture; namoonni warri badhaadhonni baay'een horii baay'ee keessa buusan.
   Haati hiyyeessaa tokkos dhuftee, horii sibiilaa diddiimtuu kan akka saantiima lamaa qodicha keessa buufte.
   Yommus inni bartoota isaa ofitti waamee, "Dhuguman isinitti hima! Haati hiyyeessaa kun warra qodaa buusii sana keessa horii buusan hundumaa caalaa buufteetti.
   Isaan kun hundinuu bultoo isaanii irraa hafee kan kaa'atan keessaa qodaa buusii keessa buusan; isheen kun garuu danuu hiyyuma ishee keessaa, bultoo isheetiif waan qabdu hundumaa qodicha keessa buufte" jedhe.
    
 
  Akkuma Yesus mana qulqullummaa keessaa ba'een, bartoota isaa keessaa inni tokko, "Barsiisa, mee dhagaa gurguddaa kana, ijaarsa babba'eessa kanas ilaali!" ittiin jedhe.
  Yesus deebisee, "Ijaarsa gurguddaa kana ilaaltaa? Iddoo kanatti dhagaan in diigama malee, tokko illee wal irratti hin hafu" jedheen.
  
  Yesus gaara ejersaa gubbaa gara mana qulqullummaatti garagalee utuu taa'uu, Phexros, Yaaqoob, Yohannisii fi Indriiyaas kophaatti isa gaafatan,
  "Nutti himi, kun yoom ta'a? Wanti kun hundinuu yommuu raawwatamuuf jedhu immoo milikkinni isaa maali?" jedhan.
  Yesus immoo; Homtinuu akka isin hin wallaalchifnetti akeekkadhaa!
  Baay'een, 'Ani Kristos' jechaa maqaa kootiin in dhufu, namoota, baay'ees in wallaalchisu.
  Lolaa fi oduu lolaa yommuu dhageessan hin na'inaa, kan akkasii kun ta'uun irra jira; kun garuu amma illee dhuma isaa miti.
  Sabni saba irratti, mootummaanis mootummaa irratti in ka'a; socho'i lafaa iddoo adda addaatti, beellis in ta'a; wanti kun garuu jalqaba ciniinsuu ti.
  "Garuu of eeggadhaa, isaanoo yaa'ii garaa garaatti dabarsanii isin in kennu, manneen sagadaa keessattis in reebamtu, anaaf jettanii fuula abboota biyyaa, fuula moototaa duras in dhaabattu; kunis dhugaa isaanitti in ba'a.
   Duraan dursee wangeelli saba hundumaatti lallabamuun in ta'a.
   Isaan dabarsanii isin kennuudhaaf yammuu isin geessan, isa dubbachuuf jirtaniif dura hin yaadda'inaa! Waanuma yeroo sanatti isiniif kennamu dubbadhaa malee; isintu dubbata miti'o, hafuura qulqulluutu dubbata malee.
   Yommus obboleessi obboleessa du'atti dabarsee in kenna, abbaanis mucaa isaa, ijoollonnis warra isaanii irratti ka'anii isaan in ajjeesisu.
   Anaaf jettanii hundumaa biratti kan jibbamtan in taatu; namni hamma dhumaatti jabaatee dhaabatu garuu in fayya" isaaniin jedhe.
  
   Yesus itti fufee, "Inni jibbisiisaan iddoo qullaa'aa xureessu sun, iddoo isaaf hin malle dhaabachuu isaa yommuu argitan namni kana dubbisu haa hubatu! warri Yihudaa jiran gara gaarotaatti haa baqatan!
   Namni oobdii isaa keessa jiru deebi'ee, waa fudhachuudhaaf manatti ol hin lixin.
   Lafa qotiisaa inni jirus wayyaa isaa fudhachuudhaaf hin galin.
   Garuu dubartoota ulfaa fi warra hoosisaniif guyyoonni sun attam sodaachisoo dha.
   Haa ta'u iyyuu malee, kun yeroo gannaatti akka hin taaneef kadhadhaa!
   Guyyoonni sun guyyoota rakkinaa in ta'u; rakkinni akkasiis erga Waaqayyo biyya lafaa uumee jalqabee hamma ammaatti hin taane, deebi'ees hin ta'u.
   Waaqayyo gooftaan guyyoota sana utuu gabaabsuu dhaabaatee, namni tokko iyyuu hin fayyu ture; amma garuu namoota fo'amaniif, isaanis warra inni ofiif fo'ateef jedhee, guyyoota sana in gabaabsa.
   Yeroo sanatti namni, 'Ilaa Masiihiin as jira! Ilaa achi jira!' yoo isiniin jedhe hin amaninaa.
   Masiihonni sobaatii fi raajonni sobaa ka'anii, yoo danda'ame warra Waaqayyoof fo'aman iyyuu wallaalchisuudhaaf, milikkitaa fi dinqii adda addaa in argisiisu.
   Isin garuu akeekkadhaa! Ani duraan dursee waan hundumaa isinitti himeera" jedhe.
  
   Yesus itti dabalee, "Guyyootuma sanatti rakkina kana booddee immoo biiftuun in dukkanoofti, jiinis ifa ishee hin laattu"'.
   Urjoonni waaqa irraa in harca'u, humnoonni bantii waaqaa keessaas in raafamu.
   Yommus ilmi namaa humna guddaadhaan ulfinaanis duummessootaan utuu dhufuu in argu.
   Inni immoo ergamoota waaqa irraa ergee, warra Waaqayyoof fo'aman qixa arfanii, andaara lafaatii, andaara bantii waaqaatiis walitti in qaba" jedhe.
  
   Yesus amma immoo, "Muka harbuu fakkeenya, godhadhaatii irraa baraa! Dameen isaa quqquuqee baala yommuu biqilchu, bonni akka dhi'aate in hubattu.
   Akkasuma isinis immoo, kun hundinuu ta'uu isaa yommuu argitan, akka inni balbalatti dhi'aate beekaa!
   Dhuguman isinitti hima, wanti kun hundinuu hamma raawwatamutti dhaloonni si'anaa kun hin darbu.
   Waaqnii fi lafti darbuuf jiru; dubbiin koo garuu gonkumaa hin darbu" jedhe.
  
   Yesus itti fufee, "Guyyicha sana yookiis yericha sana garuu abbaa koo duwwaatu beeka malee, ergamoonni waaqa irraa; ilmis, namni tokko illees kana hin beekan.
   Akeekkadhaa, dammaqaas! Yerichi sun yoom akka ga'u hin beektan.
   Kun akka nama mana isaa dhiisee, biyya fagoo dhaquudhaaf ka'ee ti. Inni hojjetoota isaatiif aboo kennee, tokkon tokkon isaaniitiif hojii hojii isaanii kenne; karra eegduudhaan immoo 'Hin dagatin dammaqi!' jedhee abboome.
   Egaa dammaqaa! Abbaan manaa yoom akka dhufu, galgala dhufaa fi halkan walakkaa dhufaa, iyya indaanqoo dhufaa fi ganama dhufaa hin beektan.
   Yeroo isin quba hin qabaatinitti yoo dhufe, utuu isin rafaa jirtanii akka isin hin argannetti,
   kanan isiniin jedhus nama hundumaan nan jedha, dammaqaa!" isaaniin jedhe.
    
 
  Ayyaanni Faasiikaa fi, ayyaanni Maxinoo guyyaa lamatti galee ture. Luboonni warri angafoonnii fi barsiisonni seeraa karaa ittiin Yesusin haxxummaadhaan qabsiisanii ajjeesan in barbaadu turan.
  Isaan, "Namoota gidduutti raafamni akka hin kaaneef, kana gochuun yeroo ayyaanaatti hin ta'u" jedhu turan.
  
  Yesus immoo, Bitaaniyaa mana Simoon isa lamxaa'ee turee keessa nyaataaf taa'ee utuu jiruu, dubartiin tokko urgooftuu dibataa makaa hin qabne baay'ee gati-jabeessas, hidda biqiltuu naardos jedhamu irraa kan hojjetame, shurrubbeetti qabattee dhufte; isheen shurrubbee sana cabsitee, urgooftuu sana mataa Yesus irratti naqxe.
  Jarreen tokko garuu jibbanii, "Urgooftuun kun maaliif bade?
  Urgooftuun kun akka meetii dhibba sadii caalaatti gurguramee, warra hiyyeessotaaf kennamuu in danda'a ture" waliin jedhan; isheettis in dheekkaman.
  Yesus garuu, "Ishee dhiisaa! Maaliif rakkiftu? Isheen waan gaarii anaaf goote.
  Warra hiyyeessota, yeroo hundumaa of biratti argattu, yeroodhuma feetanittis gaarii gochuufii in dandeessu, ana garuu yeroo hundumaa of biratti hin argattan.
  Isheen waan dandeesse hojjetteetti; dhagna koos duraan dursitee awwaalaaf dibdeetti.
  Ani dhuguman isiniin jedha, biyya lafaa guutummaatti iddoodhuma wangelli itti lallabametti, wanti isheen goote immoo seenaa isheetiif in dubbatama" jedhe.
  
   Yommus Yihudaan namni biyya Keriyot, bartoota kudha lamaan keessaa tokko inni ture, Yesusin dabarsee itti kennuudhaaf gara luboota warra angafootaa dhaqe.
   Isaan kana yommuu dhaga'an gammadanii, horii kennuufii abdachiisan; kanaaf Yihudaan dabarsee isa kennuudhaaf fucha in barbaada ture.
   Jalqaba ayyaana Maxinootti, namoonni hoolaa Faasiikaa erga qalanii booddee, bartoonni isaa, "Hoolaa Faasiikaa akka nyaattuuf eessa dhaqnee akka qopheessinu barbaadda?" jedhanii Yesusin gaafatan.
   Yommus inni bartoota isaa keessaa lama ergee, "Mandarichatti lixaa! Namni okkotee bishaanii baatu tokkos isinitti in dhufa; isa duukaa dhaqaa!
   Manuma namichi itti galuttis abbaa manaatiin, 'Manni keessummaa kan ani bartoota koo wajjin keessatti irbaata Faasiikaa nyaadhu eessa? siin jedha barsiisaan' ittiin jedhaa!
   Namichi yommus mana mana irraa keessaa kutaa bal'aa, mi'a manaatiin guutee afame tokko, isinitti in argisiisa. Achitti nuuf qopheessaa!" jedhe.
   Bartoonni sun ka'anii gara mandaraa dhaqan; akkuma inni isaanitti himettis argatanii, achitti irbaata Faasiikaa qopheessan.
  
   Yommuu galgalaa'e Yesus bartoota isaa kudha lamaanii wajjin in dhufe.
   Maaddiitti taa'anii nyaachaa utuu jiraniis Yesus, "Dhuguman isiniin jedha, isin keessaa, inni anaa wajjin nyaachuutti jiru tokko, dabarsee na kennuuf jira" jedhe.
   Isaan yommus gaddanii wal harkaa fuudhaniis, "Anaan jechuu kee miti! Mitii ree?" ittiin jechuu jalqaban.
   Inni immoo, "Warra kudha lamaan keessaa tokko, isa anaa wajjin qodaa ittootti cuuphatuu dha.
   Ilmi namaa illee akkuma waa'ee isaaf caafametti du'uuf in dhaqa; garuu namicha ilmi namaa harka isaatiin dabarfamee kennamu sanaaf wayyoo! Namichi sun utuu hin dhalanne ta'ee in wayyaaf ture" isaaniin jedhe.
  
   Utuu nyaachaa jiranii, Yesus buddeena fuudhee, eebbisee, cabsees bartoofa isaatiif kennee, "Fudhadhaa, kun dhagna koo ti!" jedhe.
   Xoofoos fudhatee Waaqayyoof galata galchee, isaaniif kenne; isaanis hundumtuu xooficha keessaa in dhugan.
   Inni immoo, "Kun dhiiga koo ti, dhiiga kakuu dhaabate sana cimsuudhaaf namoota baay'eedhaaf dhangala'ee dha.
   Hamma guyyaa gaafa ani mootummaa Waaqayyoo keessatti, isa haaraa dhugutti, deebi'ee daadhii waynichaattii akkan hin dhugne dhuguman isinitti hima," isaaniin jedhe.
   Faarfannaa galataa erga faarfatanii booddee gara gaara ejersaatti ol ba'an.
  
   Yommus Yesus, "Hundumti keessan na dhiiftanii baqachuuf jirtu. 'Ani tiksee rukutee lafaan nan dha'a, hoolonnis in bittimfamu' jedhamee caafameera.
   Ergan du'aa kaafamee booddee garuu, isin dura Galiilaa nan dhaqa" isaaniin jedhe.
   Phexros yommus, "Isaan hundinuu si dhiisanii yoo baqatan iyyuu, ani si dhiisee hin baqadhu!" ittiin jedhe.
   Yesus immoo, "Dhuguman siin jedha, halkanuma kana indaanqoon si'a lama utuu hin iyyin, ati si'a sadii na ganta" ittiin jedhe.
   Inni garuu ittuma cimsee, "Sii wajjin du'uun yoo na irraa barbaadame illee, matumaa si hin ganu" jedhe; isaan hundumtuus akkasuma jedha.
  
   Gara iddoo dhaabaa Getesemaanee jedhamu tokkoo dhaqanii, Yesus bartoota isaatiin, "Hamma ani kadhadhee raawwadhutti as taa'aa!" jedhe.
   Phexrosin, Yaaqoobin, Yohannisinis ofii wajjin fudhatee, raafamee yaadaan dhiphachuutti ka'e.
   Isaaniin immoo, "Lubbuun koo hamma du'aatti baay'ee gaddite; isin as turaa, dammaqaas!" jedhe.
   Xinnoos irraa hiiqee adda isaatiin gombifamee, yoo danda'ame yerottiin kun akka isa bira darbituuf kadhatee,
   "Yaa abbaa ko wanti hundumtuu siif in danda'ama; xoofoo dhiphinaa kana ana irraa fuudhi! Garuu wanti ati jaallatte haa ta'u malee, waan ani jaalladhu miti" jedhe.
   Dhufees rafanii isaan argee, Phexrosiin, "Simoon! In raftaa? Sa'aatii tokkittiif illee dammaquu hin dandeenyee?
   Qoramatti akka hin galleef dammaqaa, kadhadhaa! Hafuurri illee dhimmaa dha, foon garuu dadhabaa dha" jedhe.
   Ammas achi siiqee kadhatuma isaa duraas kadhate.
   Deebi'ee dhufees utuu isaan rafanii arge; iji isaanii baay'ee itti ulfaatee ture; maal akka isaaf deebisanis hin beekne.
   Si'a sadaffaatti dhufee, "Amma iyyuu raftanii boqochuutti jirtuu? In ga'a, yerichi ga'eera; kunoo, ilmi namaa harka cubbamootaatti kennamuu isaa ti.
   Ka'aa itti adeemnaa! Kunoo inni dabarsee na kennu dur dhi'aate" isaaniin jedhe.
  
   Utuma Yesus kana dubbachaa jiruu, kunoo, Yihudaan, warra kudha lamaan keessaa tokko, isaan bira ga'e isaa wajjinis luboota warra angafoota, barsiisota seeraa fi maanguddoota biraa warri ergaman billaadhaa fi bokkuu qabatanii dhufan.
   Inni dabarsee Yesusin kennuuf ture sun milikkitaaf, "Inni ani dhungadhu isa, qabaatii, eeggachaa fuudhaa sokkaa!" jaraan jedhee ture.
   Yihudaan akkuma achi ga'een gara Yesusitti darbee, "Barsiisaa ko!" jedhee isa dhudhungate.
   Jarri yommus hiixatanii Yesusin qaban.
   Warra bukkee dhaabatan keessaa immoo tokko billaa isaa luqqifatee, garbicha angafa lubootaa rukutee, gurra isaa irraa kute.
   Yesus immoo, "Akka warra saamtuu qabuudhaaf ba'aniitti, ana qabuudhaaf billaadhaa fi bokkuudhaan yaatanii?
   Guyyaa dhufaa darbaa isinii wajjin wal argaa, mana qulqullummaa keessattis barsiisaan ture, isin yommus ana hin qabne; amma garuu wanti caaffanni qulqullaa'oon jedhan raawwatamuun in ta'a" jedhe.
   Bartoonni hundinuu immoo isa dhiisanii in baqatan.
   Yeroo sanatti dargaggeessi tokko wayyaa quncee talbaa tokko duwwaa dhagna isaatti olbatee, Yesus duukaa dhaqe; jarris isa qabatan.
   Inni immoo wayyaa sana harkatti dhiisee, qullaa isaa fiigee harkaa ba'e.
  
   Yesusin gara angafa lubootaatti geessan; luboonni warri angafoonni hundinuu, maanguddoonni, barsiisonni seeraas achitti walitti qabamanii turan.
   Phexros hamma oobdii mana angafa lubootaatti irraa fagaatee Yesus duukaa adeeme, achitti eegdotaa wajjin taa'ee ibidda in qaqqaammata ture.
   Luboonni warra angafoonni, guutummaan yaa'ii warra Yihudootaas Yesusin ajjeesuudhaaf namoota isa irratti dhugaa ba'aniif in barbaadu turan, garuu tokko illee hin argane.
   Namoonni baay'een sobaan yoo isa irratti dhugaa ba'an iyyuu, dubbiin isaanii wal hin fudhanne.
   Kaan immoo ka'anii sobaan isa irratti dhugaa ba'anii,
   "'Mana qulqullummaa isa harkaan hojjetame kana jigsee, guyyaa sadiitti kan biraa kan harkaan hin hojjetamin nan dhaaba' jechuu isaa dhageenyeerra" jedhan.
   Haa ta'u iyyuu malee, isa kana irratti iyyuu dubbiin isaanii wal hin fudhanne.
   Yommus angafni lubootaa fuula hunduma isaanii dura dhaabatee Yesusin, "Waan jarri kun si irratti dhugaa ba'an kanaaf deebii tokko illee hin qabduu ree?" jedhee gaafate.
   Inni garuu calluma jedhe malee, deebii tokko illee hin laanneef. Angafni lubootaa amma immoo, "Ati Masiihii, ilma Waaqayyoo isa galateeffamaa tii?" jedhee isa gaafate.
   Yesus immoo, "Ani isa, ilmi namaa mirga isa aango-qabeessaa taa'ee duumessoota waaqaa keessas utuu dhufuu arguuf jirtu" jedheen.
   Yommus angafni lubootaa sun aaree uffata isaa tarsaasee, "Amma immoo dhuga-baatuu maalii nu barbaachisa ree?
   Waaqayyoon arrabsuu isaa isin iyyuu dhageessaniittu! Maal isinitti fakkaata?" jedhe. Kana irratti isaan hundumtuus ajjeefamuun akka isaaf ta'u itti muran.
   Jarreen tokkos isatti tufan, ija isaas hidhanii rukutanii, "Eenyutu si rukute? Raajii keetiin nutti himi!" ittiin jedhu turan; warri eegdonnis isaan harkaa fudhatanii isa kakkabalan.
  
   Phexros amma illee oobdii keessa utuu jiruu xomboreewwan angafa lubootaa keessaa tokko in dhufte.
   Isheen utuu Phexros ibidda qaqqaammatuu argitee, hubattee isa ilaaltee, "Atis immoo Yesus namicha biyya Naazireet sanaa wajjin turte" jette.
   Inni garuu, "Waan ati jettu ani hin beeku, anaaf hin galus" jedhee gane; kana booddee gara karra dallichaatti gad ba'e; [ ergasii indaanqoon in iyyite].
   Xomboreettiin isa argitee ammas warra achi dhaabataniin, "Namichi kunis isaan keessaa tokko" jette.
   Inni garuu ammas in gane. Yeroo xinnoo booddees warri achi dhaabatan ammoo Phexrosiin, "Atis nama Galiilaa waan taateef, ati dhuguma isaan keessaa tokko" ittiin jedhan.
   Inni garuu, "Namicha isin jettan kana ani hin beeku" jedhee, of abaaruu kakachuuttis ka'e.
   Achumaanis indaanqoon lammaffaa iyyite; Phexros yommus isa Yesus, "Indaanqoon si'a lama utuu hin iyyin, ati si'a sadii na ganta" ittiin jedhee ture yaadatee, boo'icha in futtaafate.
